謹按舊錄云夫目錄之興也蓋所以別真偽明是非記人代之古今摽卷部之多小摭拾遺漏刪夷駢贅欲使正教合理金言有緒提綱舉要歷然可觀也但以法門幽邃化網恢弘前後翻傳年移代謝屢經散滅卷軸參差復有異人時增偽妄致令混雜難究蹤由是以先德儒賢製斯條錄今其存者殆六七家然猶未極根源尚多疎闕昇以庸淺久事披尋參練異同指陳臧否成茲部帙庶免乖違幸諸哲人俯共詳覽今觀先賢所撰冠絕群英伏從庚午以來增七十祀三藏繼踵于今四朝聖上欽明翻譯相次一百餘部經律特明累降鴻私許令修述圓照等才智短淺思不延文祇奉皇恩俛仰恭命今所譯者約以類分隨三藏文相次附入自惟以索繼組以礫次金疑則闕之以俟來哲也稽首善逝牟尼尊無上丈夫調御士亦禮三乘淨妙法五部祕密總持門并及八輩應真僧普賢妙德諸菩薩五眼三身咸照世至誠歸命願加威我撰經錄護法城三寶垂慈幸冥祐唯願法燈長夜照迷徒因此得慧明正法遐久住世間依學速登無上地自後漢孝明皇帝永平十年歲次丁卯至大唐聖神文武皇帝貞元十六年庚辰之歲凡七百三十四載中間傳譯緇素總一百八十七人所出大小二乘三藏聖教及賢聖集傳并及失譯總二千四百四十七部合七千三百九十九卷其見行闕本並該前數新定目錄合三十卷開為總別總錄分二初奉承恩制次總集群經別錄亦二初分乘藏差殊次明賢聖集傳總中分為一十九卷別中分成一十一卷就別分乘藏中更有七門今先敘科條餘次編載總錄二文上初特承恩旨錄有三右新譯華嚴經一三朝翻譯經律論二大佛名經一部等三斯皆特降絲綸許編目錄具列如左二總集群經錄右從漢至唐所有翻述具帝王年代并譯人本事所出教等以人代先後為倫不依三藏之次兼敘目錄新舊同異別錄二文下初分乘藏差殊錄右別錄之內典分為七一有譯有本二有譯無本三文派別行四刪略繁重五拾遺補闕六疑惑再詳七偽邪亂正就七門中二乘區別三藏殊科具悉委曲兼明部偶二明賢聖集傳錄右集傳之內有二不同一梵本翻譯謂集自西方流傳東夏三藏碩德翻譯奉行二此方撰述謂此土高僧撰成傳記三寶三藏悉以甄明神異感通戒定慧行備如文列詳而鏡諸崇福寺新譯華嚴經四十卷左右監門衛將軍知內侍省事馬承倩奏臣得光宅寺寫一切藏經院撿挍寫經僧智通狀稱撿藏經開元目錄上都華嚴寺沙門玄逸撰集釋教目內未入藏經數中書門下牒右街功德使牒奉勅宣令所司附入目錄牒至準勅故牒貞元十五年九月八日牒中書侍郎平章事鄭餘慶門下侍郎平章事崔損撿挍右僕射平章事韋撿挍左僕射平章事劉右僕射平章事賈耽撿挍司徒兼中書令渾撿挍大尉兼中書令王百九十一卷經當街新譯華嚴經等及三朝先於京城等處翻譯未入開元目錄經總二百三十二卷四十卷新譯華嚴經等准勅見入目錄次一百九十一卷先翻譯請准華嚴經例入目錄又新編上十卷玄宗朝三藏無能勝等譯大威力等經五卷大威力烏樞瑟摩明王經三卷穢跡金剛說神通大滿陀羅尼法術靈要門一卷穢跡金剛法禁百變法一卷已上五卷並北天竺國三藏無能勝譯普遍智藏般若波羅蜜多心經一卷東天竺國三藏沙門法月譯金剛頂瑜伽修習毘盧遮那三麼地法一卷千手千眼觀世音菩薩大身呪本一卷千手千眼觀自在菩薩廣大圓滿無礙大悲心陀羅尼呪本一卷不動使者陀羅尼祕密法一卷千臂千鉢曼殊室利經十卷已上十四卷南天竺國三藏沙門金剛智譯肅宗代宗朝三藏大廣智不空譯金剛大教王等經一百四十二卷金剛頂瑜伽真實大教王經三卷金剛頂瑜伽般若理趣經一卷觀自在菩薩授記經一卷瑜伽念珠經一卷奇特佛頂經三卷觀自在菩薩最勝明王心經二卷金剛頂瑜伽文殊師利菩薩經二卷阿唎多羅阿魯力經一卷普賢行願讚一卷地藏菩薩問法身讚一卷出生無邊門經一卷大吉祥天女經一卷底哩三昧耶經一卷十一面觀自在菩薩經三卷吉祥天女十二名號經一卷金剛頂瑜伽十八會指歸一卷金剛頂瑜伽三十七尊分別聖位法門一卷菩提場所說一字頂輪王經五卷寶篋經一卷金剛壽命陀羅尼經一卷大孔雀明王經三卷大雲請雨經二卷雨寶陀羅尼經一卷蘘麌利童女經一卷稻𦼮喻經一卷大寶廣博樓閣經三卷菩提場莊嚴經一卷除一切疾病陀羅尼經一卷能淨一切眼陀羅尼經一卷施焰口餓鬼陀羅尼經一卷三十五佛名經一卷八大菩薩曼茶羅經一卷葉衣觀自在菩薩陀羅尼經一卷訶利帝母經一卷毘沙門天王經一卷觀自在菩薩說普賢陀羅尼經一卷文殊問字母品經一卷金剛頂蓮華部心念誦法一卷金剛頂瑜伽千手千眼觀自在念誦法二卷無量壽如來念誦儀軌一卷阿閦如來念誦法一卷佛頂尊勝念誦法一卷金剛頂勝初瑜伽普賢菩薩念誦法一卷金剛王菩薩祕密念誦法一卷普賢金剛薩埵念誦法一卷金剛頂瑜伽金剛薩埵五祕密修行念誦儀軌一卷金剛壽命念誦法一卷一字頂輪王瑜伽經一卷一字佛頂輪王念誦儀軌一卷仁王般若念誦法一卷如意輪念誦法一卷大虛空藏菩薩念誦法一卷瑜伽蓮華部念誦法一卷聖觀自在菩薩心真言觀行儀軌一卷觀自在多羅瑜伽誦念法一卷甘露軍吒利瑜伽念誦法一卷花嚴入法界四十二字觀門一卷文殊讚法身禮一卷受菩提心戒儀一卷金剛頂瑜伽三十七尊禮一卷般若理趣釋二卷大曼荼羅十七尊釋一卷金剛頂瑜伽護摩儀一卷都部陀羅尼目一卷大乘緣生論一卷七俱胝佛母陀羅尼經一卷大虛空藏菩薩所問經八卷仁王經二卷密嚴經三卷仁王念誦儀軌一卷大聖文殊師利菩薩佛剎功德莊嚴經一部三卷成就妙法蓮華經王瑜伽觀智儀軌一卷金剛頂勝初瑜伽經中略出大樂金剛薩埵念誦儀軌一卷大樂金剛薩埵修行成就儀軌一卷大藥叉女歡喜母并愛子成就法一卷普遍光明大隨求陀羅尼經二卷金剛頂超勝三界經說文殊五字真言勝相一卷五字陀羅尼頌一卷聖閻曼德迦威怒王立成大神驗念誦法一卷文殊師利菩薩根本大教王金翅鳥王品一卷不空羂索毘盧遮那佛灌頂光真言一卷聖迦抳忿怒金剛童子菩薩成就儀軌經三卷大威怒烏蒭澁摩成就儀軌一卷佛說摩利支天經一卷金剛頂經一字頂輪王成佛儀軌一卷佛為優填王說王法政論經一卷大方廣如來藏經一卷佛說壹髻尊陀羅尼經一卷速疾立驗摩醯首羅天說迦婁羅阿尾奢法一卷太日經略攝念誦隨行法一卷大毘盧遮那成佛神變加持經略示七支念誦隨行法一卷木槵經一卷金剛頂經瑜伽文殊師利菩薩儀軌供養法一卷曼殊室唎童子菩薩五字瑜伽法一卷金剛頂降三世大儀軌一卷文殊師利菩薩及諸仙所說吉凶時日善惡宿曜經二卷金剛頂經觀自在王如來修法一卷金剛頂瑜伽中發阿耨多羅三藐三菩提心論一卷瑜伽金剛頂經釋字母品一卷修習般若波羅蜜菩薩觀行念誦儀軌一卷仁王般若陀羅尼釋一卷成就大悲觀自在蓮華部瑜伽念誦法門一卷大孔雀明王畫像壇場儀軌一卷金剛手光明灌頂經一卷末利支提婆花鬘經一卷大聖天歡喜雙身毘那夜迦法一卷觀自在菩薩如意輪瑜伽一卷金輪王佛頂輪念誦法一卷金剛頂瑜伽降三世成就極深密門一卷金剛頂瑜伽他化自在天理趣會普賢修行念誦儀軌一卷已上並三藏沙門大廣智不空譯今朝罽賓國三藏般若等譯大乘理趣新花嚴等經七十卷守護國界主陀羅尼經十卷本生心地觀經八卷大乘理趣六波羅蜜多經一部十卷大花嚴長者問佛那羅延力經一卷般若波羅蜜多心經一卷新譯花嚴經一部四十卷已上六部共七十卷並般若三藏奉詔譯十力經一卷迴向輪經一卷十地經九卷已上二經共十卷並于闐三藏尸羅達摩於北庭譯右句當右街功德所都句當右街諸寺觀釋道二教事千福寺上座增靈邃進狀前件經謹具分析如前其新譯花嚴經狀准今年九月八日勅入開元目錄其先翻譯及安西所進經得翻譯臨壇大德圓照等狀上件經未入目錄伏緣是三朝翻譯時乞聞奏請同新花嚴經例入開元目錄則天下諸寺依目傳寫皆入一切經藏庶免失墜金言廣敷仍請改舊目為貞元新定釋教目錄豈唯事超昔帝抑亦道冠真宗介福無窮上資皇祚中書門下牒僧靈邃牒奉勅宜依牒至准勅故牒貞元十五年十月二十三日牒中書侍郎平章事鄭餘慶門下侍郎平章事崔損撿挍右僕射平章事韋使撿挍左僕射平章事劉使右僕射平章事賈耽撿挍司徒兼中書令渾使撿挍太尉兼中書令王使勅右街功德使牒都句當大德靈邃三朝先翻譯未入目錄經一百七十三卷牒奉進止前件經宜令都句當大德靈邃與西明寺僧圓照同取前件經送光宅寺令寫入藏經者准勅牒都句當大德靈邃者故牒貞元十五年十月二十三日牒使右監門衛將軍第五守亮大佛名經一部十六卷法琳別傳一部三卷續開元釋教錄三卷左右監門衛將軍知內侍省事馬奏前件經目等未入藏目中書門下牒右街功德使牒奉勅宜令所司附入目錄牒至准勅故牒貞元十五年十月二十三日牒中書侍郎平章事鄭餘慶門下侍郎平章事崔損撿挍右僕射平章事韋使撿挍左僕射平章事劉使右僕射平章事賈耽撿校司徒兼中書令渾使撿校太尉兼中書令王使第二總集群經錄中分為一十九卷起第一盡十九第一卷第二卷第三卷第四卷第五卷第六卷第七卷第八卷第九卷第十卷第十一卷第十二卷第十三卷第十四卷第十五卷第十六卷第十七卷第十八卷第十九卷別錄二文下之中初別分乘藏錄中分為一十一卷起第二十盡第三十第二十卷第二十一卷第二十二卷第二十三卷第二十四卷第二十五卷第二十六卷第二十七卷第二十八卷第二十九卷第三十卷後漢劉氏都洛陽從明帝永平十年丁卯至獻帝延康元年庚子凡十一帝一百五十四年緇素一十二人所出經律論并新舊集失譯諸經總二百九十二部三百九十五卷以為後漢經錄云於中直云帝者為直兼斥名者是偽年代甲子依唐司隷甄鸞國子博士王道珪二家年曆參定後漢沙門迦葉摩騰一部一卷經沙門竺法蘭四部一十五卷經沙門支婁迦讖三十三部六十七卷經集沙門安世高九十五部一百一十五卷經律集沙門竺佛朝二部三卷經優婆塞安玄二部三卷經集沙門支曜十一部一十一卷經集沙門康巨一部一卷經沙門嚴佛調五部八卷經沙門康孟詳六部九卷經律沙門竺大力一部二卷經沙門曇果一部二卷經新舊諸失譯經一百四十一部一百五十八卷五十九部七十六卷舊集八十二部八十二卷新附四十二章經一卷右一部一卷其本見在沙門迦葉摩騰或云竺葉摩騰亦云攝摩騰群錄互存未詳孰是先來不譯所以備彰中印度人婆羅門種幼而聰敏博學多聞思力精拔特明經律嘗遊西印度有一小國請騰講金光明經俄而隣國興師而來既將踐境輒有事礙兵不能進彼國兵眾疑有異術密遣使覘但見群臣安然共聽其所講大乘經明地神王護國之法於是彼國請和上求法明帝以永平七年甲子夢見金人身長丈六項佩日輪光明赫奕飛在殿前明日博問群臣此何神異通人傅毅進奏對云臣聞西域有得道者號之曰佛陛下所夢將必是乎帝以為然詔遣郎中蔡愔郎將秦景博士弟子王遵等一十八人往適天竺尋訪佛法於大月支國與摩騰相遇時蔡愔等固請於騰遂與同來至于洛邑明帝甚加賞接所將佛經及獲畫像馱以白馬同到洛陽因起伽藍名白馬寺諸州競立報白馬思騰於白馬寺出四十二章經初緘蘭臺石室第十四間內自爾釋教相繼雲興沙門信士接踵傳譯依錄而編即是漢地經法之祖也舊錄云此經本是外國經抄元出大部撮要引俗似孝經十八章出舊錄及朱士行錄僧祐出三藏記等道安錄中不載騰以大化初至人未深信蘊其妙解不即多翻且撮經要以導時俗騰後終於洛陽載其由委備如朱士行漢錄及高僧傳等昇尋錄之源始意述譯經之來須有由致故傍採眾說以廣異聞雖於文為繁而緣敘備矣十地斷結經八卷法海藏經一卷佛本行經五卷佛本生經一卷右四部一十五卷其本並闕沙門竺法蘭亦中印度人自言誦經論數萬章為天竺學者之師時蔡愔既至彼國蘭與摩騰共契遊化遂相隨而來會彼學徒留礙蘭乃間行而至既達洛與騰同止少時便善漢言初共騰譯四十二章經騰卒蘭自譯十地斷結經等四部昔前漢帝穿昆明池底得黑灰問東方朔朔云非臣所知可問西域胡人法蘭既至追以問之蘭云此是劫燒時灰朔言有徵信者甚眾又秦景使還於月支國得釋迦像是優填王栴檀像師第四作也來至洛陽帝即勅令圖寫置清涼臺及顯節陵上供養自爾丹素流演迄今蘭後終於洛陽時年六十餘矣又長房等錄云蘭譯二百六十戒合異二卷者不然細詳名目非蘭所翻委求同異如下別錄闕本中述道行般若波羅蜜經十卷無量清淨平等覺經二卷阿閦佛國經二卷佛遺日摩尼寶經一卷般舟三昧經三卷兜沙經一卷伅真陀羅所問經二卷阿闍世王經二卷內藏百寶經二卷文殊師利問菩薩署經一卷新譬喻經一卷大方等大集經二十七卷般舟三昧經一卷梵般泥洹經二卷象腋經一卷諸法勇王經一卷光明三昧經一卷孛本經二卷首楞嚴經二卷大方便報恩經一卷阿闍世王問五逆經一卷禪經一卷阿育王太子壞目因緣經一卷右二十三部六十七卷沙門支婁迦讖亦直云支讖月支國人操行純深性度開敏稟持法戒以精懃著名諷誦群經志在宣法桓靈之代遊于洛陽從桓帝建和元年丁亥至靈帝中平三年景寅於洛陽譯道行等經二十三部審得本旨曾不加飾可謂善宣法要弘道之士也河南清信士孟福張蓮筆受而舊譯云胡般泥洹者竊所未安上代翻經已來賢德筆受每至度語無不稱云譯胡為漢胡乃是西天邊俗類此之有氐羌今乃稱胡豈關印度深為楚越可不詳焉但佛所說經皆合稱為梵本梵者此言清淨昔劫初時梵世光音天來下彼土有食地肥者身重不得復去因遂為人即五天之本祖也仍其天號而立稱焉若彼稱胡理將何出但彼稱梵語如此土所謂漢言蓋有所憑非為謬耳如舊日僧悉稱俗姓從符秦世有沙門道安獨拔當時居然超悟云既剃落紹繼釋迦子而異父豈曰承襲今出家宜悉稱釋及翻四含其文果云四姓出家同一釋種眾咸歎伏而安正當晉秦之世刊定目錄刪經論自號彌天楷摸季葉猶言譯胡為秦有五失三不易此蓋通人一蔽未盡美歟上代已來有胡言處今並改為梵字庶無紕謬使談者得其正焉又長房等錄支讖譯中復有大寶積經一卷今以與佛遺日摩尼寶經既是同本不合再出又尋文句非讖所翻別錄之中皆為失譯今依別錄為正故讖錄除之大乘方等要慧經一卷太子慕魄經一卷長者子制經一卷寶積三昧文殊問法身經一卷自誓三昧經一卷溫室洗浴眾僧經一卷明度五十校計經二卷佛印三昧經一卷八大人覺經一卷舍利弗悔過經一卷人本欲生經一卷尸迦羅越六向拜經一卷長阿含十報法經二卷一切流攝守因經一卷四諦經一卷本相倚致經一卷是法非法經一卷漏分布經一卷婆羅門子命終愛念不離經一卷十支居士八城人經一卷普法義經一卷婆羅門避死經一卷阿那邠󱮊化七子經一卷阿難同學經一卷七處三觀經一卷五陰譬喻經一卷轉法輪經一卷八正道經一卷摩鄧女經一卷鬼問目連經一卷阿難問事佛吉凶經一卷奈女祇域因緣經一卷罪業應報教化地獄經一卷堅意經一卷大安般守意經二卷陰持入經二卷處處經一卷罵意經一卷分別善惡所起經一卷出家緣經一卷阿鋡正行經一卷十八泥犁經一卷法受塵經一卷禪行法想經一卷長者子懊惱三處經一卷揵陀國王經一卷父母恩難報經一卷九橫經一卷禪行三十七經一卷犯戒報應輕重經一卷大比丘三千威儀經一卷道地經一卷迦葉結經一卷阿毘曇五法行經一卷無量壽經二卷如幻三昧經二卷月燈三昧經二卷十二因緣經一卷內藏經一卷四不可得經一卷觀藥王藥上菩薩經一卷空淨天感應三昧經一卷卒逢賊結衣帶呪經一卷呪賊經一卷十四意經一卷法律三昧經一卷道意發行經二卷大十二門經二卷小十二門經二卷七法經一卷多增道章經一卷義決律經一卷雜四十四篇經一卷百六十品經一卷舍頭諫經一卷瑠璃王經一卷太子夢經一卷禪經二卷恒水經一卷悔過法經一卷五法經一卷五行經一卷小般泥洹經一卷正齋經一卷分別罪福經一卷難提迦罪起經一卷禪定方便次第經一卷禪法經一卷當來變滅經一卷修行道地經七卷五門禪要用法經一卷思惟要略經一卷法句經四卷請賓頭法一卷阿毘曇九十八結經一卷右九十五部一百一十五卷沙門安清字世高安息國王正后之太子也幼懷淳孝敬養竭誠惻隱之仁爰及蠢類其動言立行若踐規矩焉加以志業聰明尅意好學外國典籍莫不該貫七曜五行之象風角雲物之占推步盈縮悉窮其變兼洞曉醫術妙善鍼衇覩色知病投藥必濟乃至鳥獸鳴呼聞聲知心嘗行見群燕忽謂伴曰燕云應有送食者頃之果有致焉眾咸奇之於是俊異之名被於西域遠近隣國咸敬而偉之高雖在居家而奉戒清峻講集法施與時相續後父王薨將嗣國位乃深惟苦空厭離名器行服歸畢遂讓國與叔出家修道博綜經藏尤精阿毘曇學諷持禪經略盡其妙既而遊方弘化遍歷諸國以漢桓之初始到東夏高才悟機敏一聞能達至止未久大通華言慨正法深微廣事宣譯高窮理盡性自識宿緣多有神迹世莫能量初高自稱先身已經為安息王子與其國中長者子俱共出家分衛之時值施主不稱每輒懟恨高屢加訶諫終不悛改如此二十餘年乃與同學辭訣云我當往廣州畢宿世之對卿明經精勤不在吾後而性多恚怒命過當受惡形我若得道必當相度既而遂適廣州值寇賊大亂行路逢一年少睡手拔刀曰真得汝矣高笑曰我宿命負卿故遠相償卿之忿怒故是前世時意也遂申頸受刃容無懼色賊遂殺之觀者填路莫不駭其奇異而此神識還為安息王太子即今時世高身是高遊化中國宣經事畢值靈帝之末關洛擾亂乃振錫江南云我當過廬山度昔同學行達䢼亭湖廟此廟舊有靈威商旅祈禱乃分風上下各無留滯嘗有乞神竹者未許輒取舫即覆沒竹還本處自是舟人敬憚莫不懾影高同旅三十餘船奉牲請福神乃降祝曰船有沙門可更呼上客咸驚愕請高入廟神告高曰吾昔外國與子俱出家學道好行布施而性多瞋怒今為䢼亭廟神周迴千里並吾所治以布施故珍玩豐饒以瞋恚故墮此神報今見同學悲欣何言壽盡旦夕而醜形長大若於此捨命穢污江湖當度山西澤中此身滅後恐墮地獄吾有絹千疋并雜寶物可為立法營塔使生善處也高曰故來相度何不出形神曰形甚醜異眾人必懼高曰但出眾不怪也神從床後出頭乃是大蟒不知尾之長短至高膝邊高向之胡語數番讚唄數契蟒悲淚如雨須臾還隱高即取絹物辭別而去舟侶颺帆蟒復出身登山而望眾人舉手然後乃滅儵忽之頃便達豫章即以廟物造東寺高去後神即命過暮有一少年上船長跪高前受其呪願忽然不見高謂船人曰向之少年即䢼亭廟神得離惡形矣於是廟神歇滅無復靈驗後人於山西澤中見一死蟒頭尾數里今尋陽郡蛇村是也高後復到廣州尋其前世害己少年尚在高徑投其家說昔日償對之事并敘宿緣歡喜相向云吾猶有餘報今當復會稽畢對廣州客悟高非凡豁然意解追恨前愆厚相資供隨高從遊遂達會稽至便入市正值市中有亂相打者誤著高頭應時殞命廣州客頻驗二報遂精勤佛法具說事緣遠近聞知莫不悲歎明三世之有徵也高以桓帝建和二年戊子至靈帝建寧三年庚戌二十餘載譯大乘要慧等經九十五部並義理明析文字允正辯而不華質而不野凡在讀者皆斖斖然而不勌焉世高本既王種名高外國所以西方賓旅猶呼安侯至今為號焉天竺自稱書為天書語為天語音訓詭蹇與漢殊異先後傳譯多致謬濫唯高所出為群譯之首安公以為難及面稟不異見聖列代明德咸贊而思焉其釋道安錄僧祐出三藏記慧皎高僧傳等並云高譯三十九部費長房錄載一百七十六部今以房錄所載多是別生從大部出未可以為翻譯正數今隨次刪之如後所述情離有罪經八光經舍利弗問寶女經舍利弗嘆寶女說不思議經申越長者悔過供佛經四百三昧經摩訶衍精進度中罪報品大迦葉遇尼乾子經阿難惑經第一四門經第二門經第三四門經甘露正意尊者薄拘羅經婆羅門行經長者兄弟詣佛經五戰鬪人經世間強盜布施經梵天王詣婆羅門講堂經郁伽居士見佛聞法醒悟經水喻經佛為婆羅門說四法經佛為事火婆羅門說悟道經佛為婆羅門說耕田經佛為憍慢婆羅門說偈經佛為頻頭婆羅門像頰經佛為阿支羅迦說自他作苦經目連見眾生身毛如箭經阿那律思惟目連神力經無畏離車白阿難經商人脫賊經世間言美色經純陀沙彌經商人子作佛事經婆羅門通達經論經外道出家經婆羅門服白經精勤四念處經婆羅門虛偽經佛為調馬聚落主說法經一切行不恒安住經婆羅門問世尊將來有幾佛經婆羅門問佛布施得福經豆遮婆羅門論議出家經化火與婆羅門出家經浮木譬喻經四吒婆羅門出家得道經過去彈琴人經婆羅門解知眾術經獨富長者經佛為年少婆羅門說知善不善經佛為那拘羅長者說根熟經禪思滿足經禪祕要經前世諍女經子命過經迦旃延無常經審裸形子經鱉喻經鏡面王經三毒經數息事經七老婆羅門請為弟子經孤母喪一子經斫毒樹復生經求離牢獄經良時難遇經昔有二人相愛敬經慈人不殺經摩耶祇女人謗佛生身入地獄經最勝長者愛呪願經佛神力救長者子經佛度旃陀羅兒出家經承事勝也經調達生身入地獄經多倒見眾生經長者夜輸得非常觀經人受身入陰經人身四百四病經五陰成敗經地獄罪人眾苦經人病醫不能治經阿練若習禪法經蓮華女經迦葉詰阿難經金色女經右八光經等八十五部八十五卷長房等錄皆云安高所出今按隋開皇仁壽二年眾經錄及新撿出別生抄經等此等並從諸經別生或非安高所出不合足為翻譯之數今為實錄故總刪之道行經一卷般舟三昧經二卷右二部三卷其本並闕沙門竺佛朔經後記云竺佛朔印度人識性明敏博綜多能以靈帝光和之初齎道行等經來適洛陽轉梵為漢譯人時滯雖有失旨然棄文存質深得經意月支沙門支讖傳語河南孟福字元士張蓮字少安筆受並見經後記法鏡經二卷阿含口解十二因緣經一卷右二部三卷其本並在優婆塞安玄安息人也志性貞白深閑理致秉持法戒毫釐弗虧博誦群經多所通習漢靈帝時遊賈洛陽有功号騎都尉性虛靜溫恭常以法事為己務漸練漢言志宣經典常與沙門講論道義世所謂都尉者也玄以光和四年辛酉與沙門嚴佛調共出法鏡等經玄口譯梵文佛調筆受理得音正盡經微旨郢匠之美見述後代祐云法鏡佛調出者據其共譯以說又稱阿含口解世高譯者此乃姓同相濫也成具光明定意經一卷阿那律八念經一卷馬有三相經一卷馬有八熊譬人經一卷小道地經一卷聞城十二因緣經一卷大摩耶經一卷賴吒和羅經一卷小本起經一卷墮落優婆塞經一卷右一十部一十卷沙門支曜西域人博達群典妙解幽微以靈帝中平二年乙丑於洛陽譯成具光明等經十部長房等錄又有首至聞佛十四事經余親見其本乃是經抄已編別生錄內此刪不載問地獄事經一卷右一部一卷本闕沙門康臣西域人心存遊化志在弘宣以靈帝中平四年丁卯於洛陽譯問地獄經言直理詣不加潤飾濡首菩薩無上清淨分衛經二卷慧上菩薩問大善權經二卷古維摩詰經二卷思意經一卷菩薩內習六波羅蜜經一卷右五部八卷沙門嚴佛調臨淮郡人幼年頴悟敏而好學信如信慧自然遂出家修道通譯經典見重於時調以靈帝中平五年戊辰於洛陽譯濡首菩薩等經五部世稱安侯都尉佛調三人傳譯号為難繼安公稱佛調出經者省而不繁全本巧妙焉又長房等錄更有迦葉詰阿難經亦云佛調所譯余親見其本乃是諸經之抄有數條事隨眾錄云出雜譬喻安世高聶承遠錄內並有此經錄家誤也既是別生抄經不合為翻譯正數又有沙彌十慧經云佛調自撰并注序既非聖言又闕其本今並刪之舍利弗摩訶目揵連遊四衢經一卷興起行經二卷梵網經二卷四諦經一卷太子本起瑞應經二卷報福經一卷右六部九卷沙門康孟詳其先康居國人有慧學之譽以獻帝興平元年甲戌至建安四年己卯於洛陽譯遊四衢等經六部安公云孟詳所翻譯流便足騰玄趣也修行本起經二卷右一部二卷其本見在沙門竺大力西域人性好遠遊無憚艱險以獻帝建安二年丁丑三月於洛陽譯修行本起經其經梵本亦是曇果與康孟詳於迦維羅衛國齎本康孟詳度語中本起經二卷右一部二卷其本見在沙門曇果西域人學該內外解通真俗於迦維羅衛國齎經梵本屆于洛陽以獻帝建安十二年丁亥譯中本起經康孟詳度語內典錄中以曇果與孟詳共出遂與孟詳太子本起瑞應合為一本者非也二經全異不可合之祐云中本起康孟詳出者據其共譯故耳大方便佛報恩經七卷摩訶衍寶嚴經一卷後出阿彌陀佛偈經一卷未曾有經一卷作佛形像經一卷安宅神呪經一卷受十善戒經一卷苦陰經一卷魔嬈亂經一卷沙彌尼戒經一卷優波離問佛經一卷分別功德論四卷禪要呵欲經一卷內身觀章句經一卷雜譬喻經二卷六菩薩名一卷般舟三昧念佛章句經一卷阿彌陀佛偈經一卷賢劫千佛名經一卷梵本經四卷泥洹後千歲變經四卷諸經佛名二卷三千佛名經一卷稱揚百七十佛名經一卷南方佛名經一卷滅罪得福佛名經一卷觀世音所說行法經一卷薩陀波崙菩薩求深般若圖像經一卷受持佛名不墮惡道經一卷五龍呪毒經一卷取血氣神呪經一卷呪賊呪法經一卷七佛安宅神呪經一卷菩薩受戒經一卷受菩薩戒次第十法一卷菩薩懺悔法一卷初發意菩薩常晝夜六時行五事一卷頂生王因緣經一卷長者賢首經一卷梵志喪女經一卷𤢴狗齧王經一卷懃苦泥犁經一卷地獄經一卷十一因緣章經一卷沙門為十二頭陀經一卷僧名數事行一卷比丘諸禁律一卷摩訶僧祇律比丘要集一卷沙彌十戒經一卷賢者五誡經一卷優婆塞威儀經一卷庾伽三磨斯經一卷梵音偈本一卷讚七佛偈一卷怛惒尼百句一卷五言詠頌本起一卷道行品諸經梵音解一卷法句譬喻經一卷右五十九部七十六卷長房等錄漢後失譯總有一百二十五部一百四十八卷今以餘六十六部七十一卷子細讐挍非是失源具述委曲列之如左佛遺日摩尼寶經菩薩生地經惟日雜難經金剛三昧本性清淨不壞不滅經舊雜譬喻經二卷十方佛名經三十二相因緣經菩薩修行經迦葉赴佛泥洹經鐵城泥犁經寂志果經三十七品經七佛所結麻油呪幻師陂陀神呪呪齲齒呪呪牙痛呪呪眼痛呪千佛因緣經海八德經菩薩所生地經摩訶剎頭經寂調意所問經轉女身菩薩經沙彌威儀經四天王經監王五使者經譬喻經八部佛名經觀無量壽佛經般若波羅蜜神呪經功德莊嚴王八萬四千歲請佛經大方廣如來性起微蜜藏經二卷合道神足經四卷持齋經過去香蓮華佛世界經善德婆羅門求舍利經人弘法經五十三佛名經彌勒為女身經一切施王所行檀波羅蜜經摩訶王小兒聞法即解經淨除業障經十住毘婆沙經七寶經質多長者請比丘經外道誘質多長者經佛見牧牛者示導經長者命終無子付囑經積骨經誨子經梵志觀無常得解脫經梵志避死經貧子得財發王經無害梵志執志經善唄比丘經福子經居士初故為婦鼻中蟲經須河譬經教子經龍種尊國變化經觀世樓炭經清淨法行經華嚴瓔珞經般若得經右佛遺日下六十六部七十一卷或翻譯有憑或別生疑偽今既尋知所據故非漢代失源同舊重編恐成繁雜今並刪也長房錄云已上一百二十五部四十八卷並是僧祐律師出三藏記撰右舊二錄及安錄失源并新集所得失譯諸經卷部甚廣讎挍群目蕪穢者眾出入相交實難詮定未覩經卷空閱名題有入有源無入無譯詳其初始非不有由既涉遠年故附此末冀後博識脫覩本流希還收正以為有據瀅澄法海使靜波濤爰今尋長房此言未可依據委求同異如前所述已下新附此錄拔陂菩薩經一卷栴檀樹經一卷阿鳩留經一卷菩薩道地經一卷魔王入目揵蘭腹經一卷佛有五百比丘經一卷凡人有三事愚癡不足經一卷佛誡諸比丘經一卷自見自知為能盡結經一卷有四求經一卷佛本行經一卷河中大聚沫經一卷便賢者坑經一卷所非汝所經一卷兩比丘得割經一卷道德舍利日經一卷舍利日在王舍國經一卷獨居思惟自念上經一卷問所明種經一卷欲從本相有經一卷獨坐思惟意中生念經一卷佛說如是有諸比丘經一卷比丘所求色經一卷道有比丘經一卷色為非常念經一卷色比丘念本起經一卷善惡意經一卷比丘一法相經一卷有二力本經一卷有三力經一卷有四力經一卷人有五力經一卷不聞者類相聚經一卷天上釋為故世在人中經一卷爪頭土經一卷身為無有反復經一卷師子畜生王經一卷阿須倫子波羅門經一卷波羅門子名不侵經一卷生聞波羅門經一卷有𨻗竭經一卷暑杜乘波羅門經一卷佛在拘薩國經一卷佛在優墮國經一卷是時自梵守經一卷有三方便經一卷波羅門不信重經一卷佛告舍日經一卷四意止經一卷說人自說人骨不知腐經一卷雜阿含三十章經一卷五十五法誡經一卷一切義要一卷說善惡道經一卷受欲聲經一卷摩訶遮曷從經一卷天王下作猪經一卷始造浴佛時經一卷佛併父弟調達經一卷優墮羅迦葉經一卷四諦本聞經一卷讓德經一卷有賢者法經一卷摩訶厥彌難問經一卷大本藏經一卷說阿難持戒經一卷阿難問何因緣持戒見世間貧亦現道貧經一卷給孤獨四姓家問應受施經一卷曉所諍不解經者經一卷寄異道家難問住處經一卷寄異道家難問法本經一卷賢者手力經一卷八法行經一卷憂多羅經一卷栴檀調佛經一卷惡人經一卷難提和難經一卷四姓長者難經一卷折佛經一卷道地經中要語章一卷數練意章一卷右八十二部八十二卷並是僧祐錄中集安公古典經既云古典明是遠代今者編於漢末以為失源安公本錄古典總有九十二經今以餘之十經撿尋群錄或摽譯主或是別生彼中既載故此除之通前舊失譯經五十九部七十六卷總一百四十一部一百五十八卷並為漢代失源云魏曹氏都洛陽自文帝黃初元年庚子至元帝咸熙二年乙酉凡經五帝四十六年沙門五人所出經戒羯磨總一十二部合一十二卷曹魏沙門曇柯迦羅沙門康僧鎧沙門曇無諦沙門白延沙門安賢僧祇戒本一卷右一部一卷本闕沙門曇柯迦羅魏云法時中印度人家世大富常修梵福迦羅幼而才悟質像過人讀書一覽皆文義通暢善學四韋陀論風雲星宿圖讖運變莫不該綜自言天下文理畢已生腹至年二十五入一僧坊看遇見法勝毘曇聊取覽之茫然不解慇懃重省更增惛漠乃歎曰吾積學多年浪志墳典遊刃經藉義不再思文無重覽今覩佛書頓出情外當理致鈎深別有情要於是齎牒入房請一比丘略為解釋遂深悟因果妙達三世始知佛教宏曠俗書所不能及乃棄捨世榮出家精苦誦大小乘經及諸部毘尼常貴遊化不樂專守以文帝黃初三年壬寅來至洛陽于時魏景雖有佛法而道風訛替亦有眾僧未稟歸戒止以剃落為殊俗耳設彼齋懺事同祠祀迦羅既至大行佛法諸僧請出毘尼迦羅以律藏曲制文言繫廣佛教未昌必不承用遂以齊王芳嘉平二年庚午於洛陽白馬寺出僧祇戒心直備朝夕於是更集梵僧立羯磨受戒東夏戒律始自乎此迦羅後不知所終郁伽長者所問經一卷無量壽經二卷四分雜羯磨一卷右三部四卷其本並在沙門康僧鎧印度人也廣學群經義暢幽旨以嘉平四年壬申於洛陽白馬寺譯郁伽長者經等三部高僧傳中云譯四部不具顯名竺道祖魏晉錄僧祐寶唱梁代錄等及長房道宣靖邁三錄並云二部餘二既不顯名校閱未見今更得一部餘欠一經撿亦未獲曇無德羯磨一卷右一部一卷其本見在沙門曇無諦亦云曇諦魏云法實安息國人善學律藏妙達幽微以高貴鄉公正元元年甲戌屆于洛陽於白馬寺譯曇無德羯磨一部無量清淨平等覺經二卷又須賴經一卷菩薩修行經一卷除災患經一卷首楞嚴經二卷右五部七卷其本並闕沙門白延西域人也才名蓋世深解踰倫以高貴鄉公甘露三年戊寅遊化洛陽止白馬寺出無量清淨等經五部長房等錄又有平等覺經一卷亦云白延所出今以此經即是清淨平等覺經但名有廣略故不復存也羅摩伽經三卷大般涅槃經二卷右二部五卷其本並闕沙門安法賢西域人藝業克深慧解尤峻振錫遊邦自遠而至譯羅摩伽等經二部群錄並云魏世不辨何帝之年今依編于末又別錄亦載諸侯譯經總於吳錄後列吳孫氏前都武昌後都建業從孫權黃武元年壬寅至孫皓天紀四年庚子凡經四主五十九年緇素五人所出經等并及失譯總一百八十九部四百一十七卷吳沙門維祇難沙門竺律炎優婆塞支謙沙門康僧會沙門支彊梁接魏吳兩代諸失譯經阿差末菩薩經四卷法句經二卷右二部六卷法句經二卷見在阿差末四卷闕本沙門維祇難吳云障礙本印度人世奉異道以火祠為上時有天竺沙門習學小乘多行道術經遠行逼暮欲寄難家既奉異道猜忌釋子乃處之門外露地而宿沙門夜密加呪術令難家所事之火欻然變滅於是舉家共出啟請沙門入室供養沙門還以呪術變火令生難既覩沙門神力勝已即於佛法大生信樂乃捨本所事出家為道依此沙門以為和上受學三藏妙善四含遊化諸國莫不皆奉與同伴竺律炎發自西域因到江右孫權黃武三年甲辰於武昌郡共律炎出阿差末等經二部而祇難及炎既未善方音翻梵之際頗有不盡志存義本辭近朴質摩登伽經三卷三摩竭經一卷佛醫經一卷梵志經一卷右四部六卷沙門竺律炎中印度人也解行清勵內外博通與維祇難同遊吳境維祇卒後以孫權黃龍二年庚戌於揚都譯摩登伽等經四部其名群錄不同或云將炎或云持炎云律炎未詳孰是故備列之大明度無極經四卷阿彌陀經二卷菩薩本業經一卷維摩詰經二卷慧印三昧經一卷九色鹿經一卷老女人經一卷犢子經一卷貝多樹下思惟十二因緣經一卷了本生死經一卷龍施女經一卷八吉祥神呪經一卷無量門微密持經一卷華積陀羅尼神呪經一卷持句神呪經一卷私訶三昧經一卷菩薩生地經一卷孛經一卷月明菩薩經一卷三品弟子經一卷法律三昧經一卷梵志阿颰經一卷梵網六十二見經一卷七知經一卷釋摩男本經諸法本經一卷弊魔試目連經一卷賴吒和羅經一卷梵摩喻經一卷齋經一卷須摩提女經一卷不自守意經一卷五母子經一卷太子瑞應本起經二卷龍王兄弟經一卷長者音悅經一卷七女經一卷八師經一卷萍沙王五願經一卷義足經二卷須摩提長者經二卷阿難四事經一卷未生怨經一卷四願經一卷黑氏梵志經一卷猘㺃經一卷孫多耶致經一卷戒銷災經一卷撰集百緣經十卷菩薩本緣經三卷惟日雜難經一卷摩訶般若波羅蜜呪經一卷法鏡經二卷阿闍世王女阿術達菩薩經一卷阿差末菩薩經四卷小阿差末經二卷大般泥洹經二卷佛以三車喚經一卷不莊校女經一卷須賴經一卷菩薩修行經一卷演道俗業經一卷方等首楞嚴經二卷惟明二十偈經一卷法滅盡經一卷七佛神呪經一卷摩訶精進經一卷十二門大方等經一卷佛從上所行三十偈經一卷四十二章經一卷禪祕要經四卷堅意經一卷勸進學道經一卷恒水戒經一卷九漏經一卷悔過法經一卷賢者德經一卷梵志結淨經一卷阿質國王經一卷惟婁王師子潼譬喻經一卷藍達王經一卷百喻經一卷五陰事經一卷魔化作比丘經一卷優多羅母經一卷人民求願經一卷修行方便經二卷法句經二卷右八十八部一百一十八卷優婆塞支謙字恭明一名越大月支人也祖父法度以漢靈帝世率國人數百歸化拜率善中郎將越年七歲騎竹馬戲於隣家為狗所囓脛骨傷碎隣人欲殺狗取肝傅瘡越曰天生此物為人守吠若不往君舍狗終不見囓此則失在於我不關於狗若殺之得瘥尚不可為況於我無益而空招大罪且畜生無知豈可理責由是隣人感其言至遂不復殺十歲學漢書十三學婆羅門書並得精妙兼通六國語音初桓靈世支讖譯出法典有支亮字紀明資學讖謙又受業於亮博覽經籍莫不究練世間藝術多所綜習其為人細長黑瘦眼多白睛黃時人為之語曰支郎支郎眼中黃形體雖細是智囊其本奉大法精練經旨獻帝之末漢室大亂與鄉人數十共奔於吳初發日唯有一被有一客隨之大寒無被越呼共眠夜將半客奪其被而去明旦同侶問被所在越曰昨夜為客所奪同侶咸言何不相告答曰我若告發卿等必以劫罪罪之豈宜以一被而殺一人乎遠近聞者莫不歎服後吳主孫權聞其博學有才慧即召見之因問經中深隱之義越應機釋難無疑不析權大悅拜為博士使補導東宮甚加寵秩越以大教雖行而經多梵文莫有解者既善華戎之語乃收集眾本譯為吳言從權黃武二年癸卯至亮建興二年癸酉三十餘載譯大明度等經八十八部曲得聖義辭旨文雅又依無量壽中本起經製讚菩薩連句梵唄三契注了本生死經皆行於世後太子登位遂隱於穹隘山不交世務從竺法蘭道人更練五戒凡所遊從皆沙門而已後卒於山中春秋六十吳主孫亮與眾僧書曰支恭明不救所疾其業履冲素始終可高為之惻愴不能已其為時所惜如此謙所出經部卷多少諸說不定其僧祐三藏記唯載三十六部祐錄謙傳云出三十七經慧皎高僧傳乃有四十九經長房錄中便載一百二十九部今以房錄所載多是別生或異名重載今隨次刪之如後所述鹿子經申日經出家功德經金剛清淨經後漢失譯錄中復載詳文非是支謙所出今移附秦錄大慈無減經寶女問三十二相經魔女聞佛說法得男身經寶海梵志成就大悲經普廣菩薩經摩調王經佛為訶到曠野鬼說法經枯樹經鷹鷂獦經鵄鳥事經色無常經諸漏盡經雪山無獼猴經無母子經不淨觀經三種馬經四種良馬經壽命促經河中草龜經國王成就五法久存於世經佛為外道須深說離欲經是我所經梵志經桀貪王經外道仙尼說度梵志經瞎鱉經梵志問佛世間增減經三魚失水經甘露道經降千梵志經梵志子死稻敗經護口意經梵志問佛師經法施勝經水上泡經修行慈經度脫狗子經右大慈無減經等三十八部三十八卷長房等錄並云謙譯今按隋代二本眾經錄及新括出別生抄經等此等並從諸經抄出不足為翻譯之數今存實錄故刪之六度集經八卷舊雜譬喻經二卷吳品經五卷菩薩淨行經二卷權方便經一卷菩薩二百五十法經一卷坐禪經一卷右七部二十卷沙門康僧會其先康居國人世居印度其父因商賈移于交阯會年十餘歲二親並亡以至性奉孝服畢出家勵行甚峻為人弘雅有識量篤志好學明解三藏博覽六經天圖地緯多所綜涉辯於樞機兼善文翰時孫權稱制江左而佛教未行先有優婆塞支謙宣譯經典既初染大法風化未全僧會欲使道振江左興立圖寺及杖錫東遊以吳赤烏十年初達建業營立茅茨設像行道時吳國以初見沙門覩形未及其道疑為矯異有司奏曰有胡人入境自稱沙門容服非恒事應撿察權曰吾聞漢明夢神號稱為佛彼之所事豈其遺風耶即召會詰問有何靈驗會曰如來遷世忽逾千載遺骨舍利神曜無方昔阿育王起塔乃八萬四千夫塔寺之興所以表遺化也權以為誇誕乃謂會曰若能得舍利者當為造塔如其虛妄國有常刑會請期七日乃謂其屬曰法之興廢在此一舉今不至誠後將何及共潔齋靖室以銅瓶加几燒香禮請七日期畢寂然無應求申二七亦復如之權曰此寔欺誑將欲加罪更請三七權又特聽會謂法屬曰宣尼有言文王既沒文不在茲乎法雲應降而吾等無感何假王憲當以誓死為期耳三七日暮猶無所見莫不震懼既入五更忽聞瓶中鎗然有聲會自往視果獲舍利明旦呈權舉朝集觀五色光焰照輝瓶上權自手執瓶寫于銅盤舍利所衝盤即破碎權肅然驚起曰希有之瑞也會進為言曰舍利威神豈直光相而已乃劫燒之火不能焚金剛之杵不能碎權命令試之會更誓曰法雲方被蒼生仰澤願更垂神迹以廣示威靈乃置舍利於鐵砧上使力者擊之於是砧鎚俱陷舍利無損權大嗟服即為建塔以始有佛寺故號建初寺因名其地為佛陀里由是江左大法遂興至孫皓即政法令苛虐廢棄淫祀乃及佛寺並欲毀壞皓曰此由何而興若其義教真正與聖典相應者當存奉其道如其無實皆悉焚之諸臣僉曰佛之威力不同餘神康會感瑞大皇創寺今若輕毀恐貽後悔皓遣張昱詣寺詰會昱雅有才辯難問縱橫會應機騁詞文理鋒出自旦至夕昱不能屈既退會送于門時寺側有淫祀者昱曰玄化既孚此輩何故近而不革會曰震霆破山聾者不聞非音之細苟在理通則萬里懸應如其阻塞則肝膽楚越昱還歎會才明非臣所測願天鑒察之皓大集朝賢以馬車迎會會就坐問曰佛教所明善惡應報何者是耶對曰夫明主以孝慈訓世則赤烏翔而老人見仁德育物則醴泉涌而嘉禾出善既有瑞惡亦如之故為惡於隱鬼得而誅之為惡於顯人得而誅之易稱積善餘慶詩詠求福不回雖儒典之格言即佛教之明訓皓曰若然則周孔已明何用佛教會曰周孔所言略示近迹至於釋教則備極幽微故行惡則有地獄長苦修善則有天宮永樂舉茲以明勸沮不亦大哉皓當時無以折其言皓雖聞正法而昏暴之性不勝其虐後使宿衛兵入後宮治園於地得一金像高數尺呈皓皓使著不淨處至四月八日以穢汁灌之共諸群臣笑以為樂俄爾之間舉身大腫陰處尤痛叫呼徹天太史占言犯大神所為即禱祝諸廟而苦痛彌劇婇女先有奉法者因問訊云陛下就佛圖中求福不皓舉頭問曰佛神大邪婇女云佛為大聖天神所尊皓為心悟其語意故婇女即迎像置殿上香湯洗數十過燒香懺悔皓叩頭于枕自陳罪狀有頃痛間遣使至寺問訊諸道人請會說法會即隨入皓具問罪福之由會為敷析詞甚精要皓先有才解欣然大悅因求看沙門戒會以戒文祕禁不可輕宣乃取本業百二十五願分為二百五十事行住坐臥皆願眾生皓見慈願廣普益增善意即就會受五戒旬日疾瘳乃於會所住更加修飾號為天子寺宣示宗室莫不必奉會在吳朝亟說正法以皓性兇麁不及妙義唯敘報應近事以開其心至吳天紀四年三月皓降晉九月會遘疾而終是歲晉武太康元年也至晉成咸和中蘇峻作亂焚會所建塔司空何充復更修造平西將軍趙誘世不奉法徹蔑三寶入此寺謂諸道人曰久聞此塔屢放光明虛誕不經所未能信若必自覩所不論耳言竟塔即出五色光照曜堂剎誘肅然毛竪由此信敬於寺東更立大塔遠由大聖神感近亦康會之力故圖寫厥像傳之于今孫綽為之贊曰會公蕭瑟寔惟令質心無近累情有餘逸厲此幽夜振彼尤黜超然遠詣卓矣高出會權大元元年辛未於所創建初寺譯六度等經七部並妙得經體文義允正又傳泥洹唄聲清靡哀亮一代摸式又長房等錄更有阿難念彌經鏡面王經察微王經梵皇王經上之四經雖云會譯然並出六度集中不合為正譯之數今載別錄中復有法鏡經注解二卷道樹經注解一卷安般經注解一卷已上三經會兼製序三經會雖注解本非僧所翻故亦不為會譯之數兼前七部今並刪之法華三昧經六卷右一部六卷本闕沙門支彊梁接吳云正無畏西域人以孫亮五鳳二年乙亥於交州譯法華三昧經沙門竺道馨筆受長房內典二錄編於曹魏之代今依交州及始興記判入吳錄不思議功德諸佛所護念經二卷七佛父母姓字經一卷雜阿含經一卷阿毘曇甘露味論二卷蜀普曜經八卷無端底持經一卷蜀首楞嚴經一卷後出首楞嚴經二卷阿惟越致轉經十八卷摩訶乘經十四卷摩訶衍優婆提舍經五卷三昧王經五卷梵王請問經五卷佛從兜率降中陰經四卷四天王經四卷魔王請問經四卷釋提桓因所問經三卷大梵天王請轉法輪經三卷法華光瑞菩薩現壽經三卷普賢菩薩答難二千經三卷梵天王請佛千首經二卷菩薩常行經一卷螢火六度經一卷內禪波羅蜜一卷六波羅蜜經一卷大總持神呪一經阿惟越致菩薩戒經一卷雜數經二十卷那先譬喻經四卷長者子誓經一卷太子試藝本起經二卷深斷連經二卷摩訶目揵連與佛捔能經一卷阿難得道經一卷阿難般泥洹經一卷阿那律念復生經一卷沙門分衛見怪異經一卷弟子本行經一卷為壽盡天子說法經一卷魔試佛經一卷阿須倫問八事經一卷摩竭王經一卷薩波達王經一卷年少王經二卷是光太子經一卷長者難提經一卷女利行經一卷四婦因經一卷須多羅經一卷墮迦經一卷盤達龍王經一卷牛米自供養經一卷行牧食牛經一卷墮釋迦牧牛經一卷法嚴經一卷譬四經一卷止寺中經一卷安般行道經一卷解慧微妙經一卷失道得道經一卷心情心識經一卷撿意向正經一卷道德果證經一卷父子因緣經一卷小觀世樓炭經一卷大四諦經一卷五方便經一卷五惟越羅名解說經一卷五陰經一卷中五濁世經一卷大七車經一卷八正邪經一卷八總持經一卷八輩經一卷大十二因緣經一卷拾八難經一卷五十二章經一卷百八愛經一卷小安般舟三昧經一卷禪數經一卷郡生偈經一卷大戒經一卷衣服制經一卷沙彌離威儀經一卷道本五戒經一卷威儀經一卷雜譬喻經八十卷已上八十七部右八十七部二百六十一卷長房等錄魏吳失譯總有一百一十部一百九十一卷云並是古舊二譯諸經今結附此以彰遠年無所依據今以餘二十三部三十卷或翻譯有源或別名異號或大部流出或疑偽非真今並刪除庶免繁雜略述如左不退轉經四卷小本起經二卷四輩經建慧三昧經禪行𣫍意經濡首菩薩經二卷度無極譬經三卷尸呵遍王經太子法慧經淫人曳踵行經人詐名為道經貧女聽經蛇齧命終經國王癡夫人經賣智慧經初受道經學經福經八部僧行名經化譬經五百波羅門問有無經薩和菩薩經慧定普遍神通菩薩經貧女人經阿秋那經西晉司馬氏都洛陽起武帝太始元年乙酉至愍帝建興四年景子凡經四帝五十二年緇素一十二人所出經戒集等及新舊集失譯諸經總三百三十三部合五百九十卷於中一百五十六部三百二十一卷見在一百七十部二百六十九卷闕本西晉沙門竺法護一百七十五部三百五十四卷經戒集沙門彊梁婁至一部一卷集沙門安法欽五部一十六卷經集沙門無羅叉一部三十卷經優婆塞竺叔蘭二部五卷經沙門白法祖一十六部一十八卷經沙門釋法立四部一十二卷經集沙門釋法炬四十部五十卷經律清信士聶承遠二部三卷經清信士聶道真二十四部三十六卷經律沙門支法度四部五卷經沙門若羅嚴一部一卷經新舊諸失譯經五十八部五十九卷光讚般若波羅蜜經十五卷密迹金剛力士經七卷菩薩說夢經二卷寶髻菩薩所問經二卷普明品經一卷胞胎經一卷文殊師利佛土嚴淨經二卷郁伽羅越問菩薩行經二卷幻士仁賢經一卷須摩提經一卷阿闍貰王女阿術達菩薩經一卷離垢施女經一卷如幻三昧經二卷太子刷護經一卷慧上菩薩問太善權經二卷彌勒菩薩所問本願經一卷阿差末經七卷大哀經八卷寶女所問經三卷無言童子經二卷菩薩十住行道品一卷漸備一切智德經五卷等目菩薩所問三昧經二卷如來興顯經四卷度世品經六卷方等般泥洹經二卷普曜經八卷正法華經十卷大方等頂王經一卷佛昇忉利天為母說法經二卷阿惟越致遮經三卷等集眾德三昧經三卷持心梵天經四卷持人菩薩經四卷濟諸方等學經一卷文殊師利現寶藏經三卷無極寶三昧經一卷普越三昧經三卷無所希望經一卷大淨法門經一卷順權方便經二卷太子沐魄經月光童子經一卷乳光佛經一卷無垢賢女經一卷決定總經一卷如來獨證自誓三昧經一卷龍施菩薩本起經一卷八陽神呪經一卷盂蘭盆經一卷四不可得經一卷梵女首意經一卷寶網經一卷菩薩行五十緣身經一卷須真天子經三卷海龍王經四卷諸佛要集經二卷賢劫經十三卷弘道廣顯三昧經四卷心明經一卷滅十方冥經一卷鹿母經一卷魔逆經一卷德光太子經一卷般泥洹後灌臘經一卷四輩經一卷當來變經一卷過去佛分衛經一卷文殊師利淨律經一卷文殊悔過經一卷離經一卷受歲經一卷樂想經一卷尊上經一卷應法經一卷鴦崛摩經一卷力士移山經一卷四未曾有法經一卷聖法印經一卷舍頭諫經一卷所欲致患經一卷瑠璃王經一卷生經五卷分別經一卷五百弟子自說本起經一卷大迦葉本經一卷四自侵經一卷身觀經一卷修行道地經六卷法觀經一卷新道行經一卷仁王般若經一卷無量壽經二卷菩薩藏經三卷般舟三昧經二卷菩薩十地經一卷薩芸芬陀利經六卷維摩詰所說法門經一卷閑居經十卷更出阿闍世王經二卷彌勒成佛經一卷一十七紙十二因緣經一卷溫室洗浴眾僧經一卷百佛名經一卷光世音大勢至受決經一卷勇伏定經二卷無思議光孩童菩薩經一卷超日明三昧經二卷照明三昧經一卷惟明十二偈經一卷法沒盡經一卷諸神呪經三卷文殊師利菩薩經一卷小郁伽經一卷諸方佛名功德經一卷十方佛名經一卷慈仁問八十種好經一卷三十二相因緣經一卷嚴淨定經一卷寶施女經一卷金益長者子經一卷離垢蓋經一卷惠明經一卷眾祐經一卷三轉日明經一卷十等藏經一卷決道俗經一卷殖眾德本經一卷小法滅盡經一卷猛施經一卷目連上淨居天經一卷菩薩齋法經一卷舍利弗悔過經一卷佛悔過經一卷大六向拜經一卷六十二見經一卷樓炭經六卷普法義經一卷舍利弗目連遊諸國經一卷奈女耆域經一卷七女本經一卷五蓋疑結失行經一卷佛為菩薩五夢經一卷摩目揵連本經一卷五福施經一卷觀行不移四事經一卷四婦喻經一卷廬夷亘經一卷廅羅王經一卷檀若經一卷龍施經一卷給孤獨明德經一卷龍王兄弟陀達誡王經一卷勸化王經一卷雁王經一卷雁王五百雁俱經一卷解無常經一卷城喻經一卷降龍經一卷邪法經一卷犯罪經一卷苦應經一卷三品修行經一卷夫那羅經一卷賈客經一卷沙門果證經一卷貧女為國王夫人經一卷誡王經一卷誡具經一卷誡羅云經一卷比丘尼戒一卷迦葉結集傳經一卷耆闍崛山解一卷雜譬喻三百五十首經二十五卷右一百七十五部三百五十四卷沙門竺曇摩羅察晉言法護其先月氏國人本姓支氏世居燉煌郡年八歲出家事外國沙門竺高座為師遂稱竺姓誦經日萬言過目則能而天性純懿操行精苦篤志好學萬里尋師是以博覽六經遊心七籍雖世務毀譽未甞介抱是時晉武之世寺廟圖像雖崇京邑而方等深經蘊在䓗外護乃慨然發憤志弘大道遂隨師至西域歷遊諸國外國異言三十六種書亦如之護皆遍學貫綜詁訓音義字體無不備曉遂大齎梵經還歸東夏自燉煌至長安後到洛陽及往江左㳂路傳譯寫為晉文起武帝太始二年景戌至愍帝建興元年癸酉出光讚般若等經一百七十五部清信士聶承遠及子道真竺法首陳士倫孫伯虎虞世雅等共承護旨執筆詳挍而護孜孜所務唯以弘通為業終身寫譯勞不告倦經法所以廣流東夏者護之力也末隱居深山山有清㵎恒取澡漱後有採薪者穢其水側俄頃而燥護乃徘徊歎曰人之無德遂使清泉輟流水若永竭真無以自給正當移去耳言訖而泉流滿㵎其幽誠所感皆此類也故支遁為之像贊云護公澄寂道德淵美微吟窮谷枯泉漱水邈矣護公天挺弘懿濯足流沙拔領玄致後立寺於長安青門外精勤行道於是德化遐布聲蓋四遠僧徒數千咸共宗事及晉惠西幸長安關中蕭條百姓流移護與門徒避地東下至澠池遘疾而卒春秋七十有八師子月佛本生經法社經寶女問惠經梵王變身經四自在神通經金剛藏菩薩行經光世音經寶日光明菩薩經普首童真經隨藍本經馬王經彌勒為女身經摩調王經菩薩悔過法經人從所來經貧窮經何苦經七寶經醫王經悉鞞梨天子詣佛說偈經四種人經閑居經總持經腹使經蜜具經雜讚經女人欲熾荒迷經多聞經寤意經寶女下二十七經並是別生抄經從大部出今刪之眾經目錄一卷十二遊經一卷右一部一卷本闕沙門疆梁婁至晉言真喜西域人志情放曠弘化在懷以武帝太康二年辛丑於廣州譯十二遊經一部見始興錄及寶唱錄道神足無極變化經四卷阿育王傳七卷文殊師利現寶藏經二卷阿闍貰王經二卷阿難目佉羅經一卷右五部十六卷沙門安法欽安息國人學瞻眾經幽鑒無滯以武帝太康二年辛丑訖惠帝光熙元年景寅於洛陽譯道神足等經五部光般若波羅蜜經三十卷右一部三十卷其本見在沙門無羅叉于闐國人以惠帝元康元年辛亥五月十五日於陳留倉恒水南寺譯放光經一部至十二月二十四日訖河南居士竺叔蘭口傳祝太玄周玄明筆受其經梵本元是頴川沙門朱士行甞於洛陽講道行經至於深義往往不通每歎此經大乘之要而譯理不盡誓志捐身發心尋取遂以曹魏甘露五年庚辰發迹雍州西度流沙至于闐寫得正品梵文九十章六十萬餘言以晉太康三年壬寅遣弟子弗如檀等十人送還洛陽未發之間于闐小乘學眾遂以白王云漢地沙門欲以婆羅門書惑亂正典王為地主若不禁之將斷大法聾盲漢地王之咎也王即不聽齎經士行憤慨乃求燒經為證王欲試驗乃積薪殿庭以火燔之士行臨階而誓白若大法應流漢地者經當不燒若其無應命也如何言已投經不損一字皮牒如故更覺光鮮大眾駭服稱其神感遂送到洛陽住三年復至許昌二年後至陳留水南寺眾請無羅叉等譯出而竺道祖僧祐王宗寶唱李廓法上靈祐等諸錄並云朱士行出者此蓋據其元尋之人推功歸之耳今據經後記支敏度錄諸雜目等乃是無羅叉竺叔蘭等共譯其朱士行停在于闐年八十而卒依西方闍維法薪盡火滅而尸骸猶全眾咸驚異乃呪曰若真得道法當毀壞應聲碎散遂𣫍骨起塔焉既在于闐終亡其經定非其譯也異毘摩羅詰經三卷首楞嚴經二卷右二部五卷其本並闕優婆塞竺叔蘭本天竺人祖父婁陀篤志好學清簡有節操時國王無道百姓思亂有賊臣將兵得罪懼誅以其國豪呼與共及婁陀怒曰君出於微賤而任居要職不能以德報恩而反為逆謀乎我寧守忠而死不反而生也反者懼謀泄即殺之而作亂婁陀子達摩尸羅先在他國其婦兄二人並為沙門聞父被害國內反亂即與二沙門奔晉居于河南生叔蘭叔蘭幼而聰辯從二舅諮受經法一聞而悟善梵晉語及書亦兼諸文史然性頗輕躁遊獵無度嘗單騎逐鹿值虎墮馬折其右臂久之差後馳騁不已母數呵諫終不能改為之蔬食乃止性嗜酒飲至五六㪷方暢嘗大醉臥於路傍仍入河南郡門喚呼吏錄送河南獄時河南尹樂廣與賓客共酣已醉謂蘭曰君僑客何以學人飲酒叔蘭曰杜康釀酒天下共飲何有僑舊廣又曰飲酒可爾何以狂亂乎答曰民雖狂而不亂猶府君雖醉而不狂廣大呼時坐客曰外國人那得面白叔蘭曰河南人面黑尚不疑僕面白復何怪耶於是賓主歎其機辯遂釋之頃之無疾暴亡三日還蘇自說入一朱門金銀為堂見一人自云是其祖父謂叔蘭曰吾修善累年今受此報汝罪人何得來耶時守門人以杖駈之入竹林中見其獵伴為鷹犬所啄齧流血號叫求救於叔蘭走避數十步值牛頭人欲釵之敘蘭曰我累世佛弟子常供二沙門何罪見治牛答此雖受福不關獵罪俄而見其兩舅來語牛頭曰我等二人恒受其供惡少善多可得相免遂隨道人歸既而還蘇於是改節修慈專志經法以晉惠帝元康元年與無羅叉出放光經後於洛陽自出異毘摩詰等經二部既學兼梵晉故譯義精允後遭艱難三月便欲遷葬有隣人告曰今歲月不便可待來年叔蘭曰夫生者必有一死死者不復再生人神異塗理之然也若使亡母棲靈有地則烏鳥之心畢矣若待來年恐逃走無地何暇奉塋乎遂即葬畢明年石勒果作亂寇賊縱橫因避地奔荊州後無疾苦忽告知識曰吾將死矣數日便卒識者以為知命菩薩逝經一卷菩薩修行經一卷佛般泥洹經二卷大愛道般泥洹經一卷賢者五福經一卷嚴淨佛土經二卷郁伽羅越問菩薩經一卷等集三昧經一卷無量破魔陀羅尼經一卷大方等如來藏經一卷惟建菩薩經一卷檀持陀羅尼經一卷如來興顯經一卷善權經一卷海龍王經一卷持心梵志經一卷右一十六部一十八卷沙門白遠字法祖本姓萬氏河內人父威達以儒雅知名州府辟命皆不行祖少發道心啟父出家詞理切至父不能奪遂改服從道祖才思㑺徹敏朗絕倫誦經日八九千言研味方等妙達幽微世俗墳索多所該貫乃於長安造築精舍以講習為業白黑宗稟幾且千人晉惠帝之末太宰河間王顒鎮關中虛心敬重待以師友之敬每至閑辰靜夜輒談講道德于時西府初建俊乂甚盛能言之士咸伏其遠祖既博涉多閑善通梵晉之語於惠帝代譯菩薩逝經等一十六部後忽謂弟子及諸道人云我數日宿對當至便辭別索書分布經像及資財訖時張輔為秦州刺史祖與俱往明晨詣輔共語忽忤輔意遂為所害時人以為知宿命矣後少時有人姓李名通死而更蘇云見祖法師在閻羅王處為王講首楞嚴經云講竟應往忉利天又見祭酒王浮及道士基公次被杻械求祖懺悔昔祖平素之日與浮每爭邪正浮屢屈既瞋不自忍乃作老子化胡經以誣謗佛法殃有所歸故死方思悔耳又長房等錄更有七經亦云祖出今以並是別生故刪去之謂佛問四童子經調伏王子道心經五百王子作淨土願經三幼童經二童子見佛說偈供養經五百幼童經首達經諸德福田經一卷樓炭經六卷大方等如來藏經一卷右四部一十二卷沙門釋法立不知何許人也智道弘拔悟物為先於惠帝代共法炬等於洛陽譯諸福田等經四部優填王經一卷前世三轉經一卷阿闍世王受決經一卷灌洗佛形像經一卷恒水經一卷頂生王故事經一卷求欲經一卷苦陰因事經一卷瞻婆比丘經一卷伏婬經一卷數經一卷波斯匿王太后崩塵土坌身經一卷頻毘娑羅王詣佛供養經一卷鴦崛髻經一卷難提釋經一卷相應相可經一卷慢法經一卷法海經一卷阿闍世王問五逆經一卷羅云忍辱經一卷佛為年少比丘說正事經一卷沙曷比丘功德經一卷群牛譬經一卷比丘避女惡名欲自殺經一卷福田經一卷諸經菩薩名經一卷正意經一卷明帝釋施經一卷樓炭經八卷淨飯王般泥洹經一卷貧窮老公經一卷危脆經一卷大蛇譬喻經一卷羅漢迦留陀夷經一卷爪甲擎土譬經一卷衰利經一卷眾生未然三男經一卷欲求說法經一卷羅旬喻經一卷遺教法律經三卷右四十部五十卷沙門釋法炬亦未詳氏族器量高峙遊化在懷於惠帝代初與法立同共出經法立歿後炬遂自譯優填王等經四十部又長房等錄更有諸經並云炬出今以皆是別生之經錄家誤上今並刪之如後所述時非時經魔女聞佛說法得男身經大悲比丘本願經往古造行經舉鉢經以金貢太山贖罪經調達教人為惡經佛降鴦崛魔人民歡喜經鴦崛魔歸化經韋提希子月夜問夫人經福行經惡道經息恚經柔軟經受持經名稱經浮彌經飛鳥喻經積木燒然經波斯匿王詣佛有五威儀經增一阿含經普施經差摩比丘愈重病經佛為比丘說燒頭喻經優陀夷坐樹下寂靜調伏經佛為比丘說大力經四大色身生厭離經異信異欲經佛為比丘說三法經葉喻多少經佛為比丘說極深險難處經佛為比丘說莫思惟世間經眾生身穢經眼色相繫經比丘於色厭離經捨諸世務經嬰兒喻經轉輪聖王七寶現世間經向邪違法經田夫喻經信人者生五根過患經少多制戒經無始本際經羅漢遇瓶沙王經尊者瞿坻迦獨一思惟經人民疾疫受三歸經恒水流澍經灰河經波斯匿王祖母命終經鑄金喻經木杵喻經金師精舍尊者病經群羊喻經處中行道經波斯匿王女命過詣佛經比丘問佛多優婆塞命終經比丘分衛經和難經邪業自活經比丘各言志經和難釋經比丘疾病經無懼經毒草喻經毒喻經馬喻經譬喻六人經阿闍世王問瞋恨從何生經摩訶比丘經調達喻經栴檀塗塔經無常經比丘求證人經阿梵和利比丘無常經比丘問佛何故捨世學道經佛看病比丘不受長者請經坐禪比丘命過生天經放逸經深淺學比丘經拘提比丘經波利比丘謗梵行經北方世利經流離王攻釋子經信能渡河經有眾生三世作惡經聰明比丘經說法難值經調達問佛顏色經曉食經須河喻經超日明三昧經二卷越難經一卷右二部三卷其本並在清信士聶承遠明解有才篤志務法護公出經多參正文句兼執筆承旨後於慧帝代自譯超日明等經二部又長房等錄云承遠更譯迦葉詰阿難經此乃雜譬喻抄非是別翻又漢世佛調世高及此承遠三錄俱載誤之甚也無垢施菩薩分別應辯經一卷諸菩薩求佛本業經一卷文殊師利般涅槃經一卷異出菩薩本起經一卷三曼陀颰陀羅菩薩經一卷菩薩受齋經一卷大方廣菩薩十地經一卷菩薩十法住經一卷十住經十二卷菩薩緣身五十事經一卷觀世音授記經一卷諸佛要集經二卷寂音菩薩願經一卷菩薩求五眼法經一卷菩薩道行六法經一卷菩薩初地經一卷菩薩十道地經一卷文殊師利與離意女論議極似維摩詰經一卷菩薩雜行法一卷菩薩所行四法一卷菩薩宿命經一卷文殊師利淨律經一卷菩薩戒獨受壇文一卷菩薩懺悔法一卷右二十四部三十六卷清信士聶道真即承遠息父子清悟皆以度語為業從武帝大康初至懷帝永嘉末其間詢稟諮承法護筆受之外及護歿後真遂自譯無垢施應辯等經二十四部誠師護公真當其稱頗善文句辭義分炳又長房等錄更有二十九經亦云道真所出今以並是別生抄經故刪之不存也菩薩奉施詣塔作願念經師子步雷音菩薩問發心經菩薩三法經菩薩布施懺悔法自在王菩薩如來警誡經菩薩導示行經菩薩發心時經無言菩薩流通法經無言菩薩經菩薩出要行無礙法門經光味菩薩造七寶梯經菩薩如意神通經菩薩戒自在經寂音菩薩問五濁經轉輪聖王發心求淨土經大雲密藏菩薩問大海三昧經溥首童真經儒童菩薩經波斯匿王欲伐央崛魔羅經大光明菩薩百四十八願經菩薩六法行經菩薩本願行品經菩薩苦行經菩薩呵睡眠經菩薩呵家過經菩薩戒要義經菩薩五法行經初發意菩薩行易行法轉輪聖王七寶具足經眾經錄目一卷右長房等錄云優婆塞衛士度於惠帝代出摩訶般若波羅蜜道行經二卷云從舊道行中刪改略出既取舊經刪略即非梵本別翻今載別生錄中此不復存也逝童子經一卷善生子經一卷文殊師利現寶藏經二卷十善十惡經一卷右四部五卷沙門支法度未詳何許人於惠帝代永寧元年辛酉譯逝童子經等四部又僧祐長房等錄於惠帝時沙門支敏度合兩支兩竺四本首楞嚴為八卷合一支兩竺三本維摩為五卷既非梵本別翻復闕其本故此錄中刪而不載時非時經一卷右一部一卷其本見在沙門若羅嚴外國人也譯時非時經一部經後記云外國法師若羅嚴手執胡本口自宣譯涼州道人釬鎮城中寫記房等皆云法炬譯者謬也既莫知於帝代且附西晉錄中方等陀羅尼經一卷寶嚴經一卷五福德經一卷右三部三卷長房等錄西晉失譯總八部一十五卷云吳別二錄並注元康年中出不顯譯人詳錄未見指的所以別件猶殊失譯今以餘之五部一十二卷撿尋群錄兼閱經文皆有所憑即非失譯具述由委列之如左度世品經六卷阿耨達龍王經二卷如來祕密藏經二卷明相續解脫地波羅蜜經一卷弟子學有三輩經一卷已後新附此錄太子和休經一卷薩曇分陀利經一卷放鉢經一卷菩薩睒經一卷長壽王經一卷法常住經一卷鹹水喻經一卷兜調經一卷舍衛國王夢見十事經一卷玉耶女經一卷孝子經一卷頞多和多耆經一卷普達王經一卷佛滅度後棺殮葬送經一卷鬼子母經一卷梵摩難國王經一卷迦旃延說法沒盡偈經一卷佛治身經一卷治意經一卷上見存已下闕彌勒當來下生經一卷失利越經一卷異了本生死經一卷內藏大方等經一卷小阿闍世經一卷小須賴經一卷因佉經一卷彌勒經一卷墮藍經一卷七事經一卷賴吒謣羅經一卷歡豫經一卷十二死經一卷七婦經一卷阿難邠󰐂四時施經一卷七車經一卷海有八事經一卷難等各等經一卷惟留經一卷理家難經一卷迦留多王經一卷梵士闍梨孫經一卷波達王經一卷悲心悒悒經一卷趣度世道經一卷長者威勢經一卷癡注經一卷調達經一卷和達經一卷鉢吐沙經一卷分八舍利經一卷應行律一卷悉曇慕二卷吉法驗一卷口傳劫起盡一卷打揵抵法一卷右五十五部五十六卷梁僧祐錄云安公錄中失譯經唯祐錄載房等並闕祐載安公失譯總一百四十二經今以餘八十七部撿尋諸錄多題譯主或是別生抄經及人撰傳記即有所憑故刪不載安既不標時代今且附於晉末通前舊失譯經三部三卷總五十八部五十九卷並為西晉失源云東晉司馬氏都建康從元帝建武元年丁丑至恭帝元熙二年庚申凡一十一帝一百四年緇素一十六人所譯經律論竝新舊集失譯諸經總一百六十八部四百六十八卷東晉沙門帛尸梨蜜多羅沙門支道根沙門竺曇無蘭沙門瞿曇僧伽提婆沙門迦留陀伽沙門康道和沙門佛陀𧿡陀羅沙門曇摩沙門卑摩羅叉沙門釋法顯沙門祇多蜜居士竺難提沙門竺法力沙門釋嵩公沙門釋退公沙門釋法勇新舊諸失譯經大灌頂經十二卷大孔雀王神呪經一卷孔雀王雜神呪經一卷右三部一十四卷沙門帛尸梨蜜多羅晉言吉支西域人國王之子當承繼世而以國讓弟闇軌大伯既而悟心天啟遂為沙門蜜天姿高朗風神超邁直爾對之便卓出於物況其聰辯言悟者乎西晉永嘉中始到此土仍過江右止建初寺丞相王導一見而奇之以為吾之徒也由是名顯太尉庾元規光祿周伯仁大常謝幼璵廷尉桓茂倫皆一代名士見之終日累歎披襟致契導甞詣蜜蜜解帶偃伏晤言神解時尚書令卞望之亦與蜜致善須臾望之至蜜乃𣫍襟飾容端坐對之有問其故蜜曰王公風道期人卞令軌度格物故其然耳諸公於是歎其精神灑落皆得其所桓廷尉甞欲為蜜作目久之未得有云尸梨蜜可謂卓朗於是桓乃咨嗟絕歎以為標題之極大將軍王處沖在南夏聞王周諸公皆器重蜜疑以為失鑒及自見蜜乃欣振奔至一面盡虔王公甞謂蜜曰外國有君一人而已耳蜜笑而答曰若使我如諸君今日豈得在此當時以為佳對蜜性高簡不學晉語每與諸公言論雖因傳譯而神領意解盡其傳致以為自然縱狀非常情所測也蜜善持呪術所向皆驗時人呼為高座法師於元帝代譯灌頂等經三部又授弟子覓歷高聲梵唄傳響迄今年八十餘咸康中卒諸公聞之痛惜流涕蜜常在石子崗東行頭陀既卒因葬于此成帝懷其風為樹剎塚所後有關右沙門來遊建康廼於塚處超寺陳郡謝混贊成其業追旌往事仍曰高座寺也阿閦佛剎諸菩薩學成品經二卷方等法華經五卷右二部七卷其本並闕沙門支道根履味遊方懷道利物以成帝咸康元年乙未譯阿閦佛剎等經二部採蓮違王上佛授決號妙華經一卷陀隣尼鉢經一卷摩尼羅亶經一卷玄師颰陀所說神呪經一卷寂志果經一卷鐵城泥犁經一卷阿耨風經一卷梵志頞羅延問種尊經一卷泥犁經一卷戒德香經一卷水沫所漂經一卷玉耶經一卷五苦章句經一卷自愛經一卷中心經一卷見正經一卷大魚事經一卷阿難七夢經一卷呵鵰阿那含經一卷新歲經一卷比丘聽施經一卷佛般泥洹摩訶迦葉赴佛經一卷犢牛經一卷孔雀王呪經一卷七佛所結麻油述經一卷大神母結誓呪經一卷伊洹法願神呪經一卷解日厄神呪經一卷六神名神呪經一卷檀持羅麻油術呪經一卷麻油述呪經一卷摩尼羅亶神呪案摩經一卷醫王惟婁延神呪經一卷龍王呪水浴經一卷十八龍王神呪經一卷請雨呪經一卷止雨呪經一卷嚫水經一卷幻師阿夷那神呪經一卷呪水經一卷藥呪經一卷呪毒經一卷呪時氣病經一卷呪小兒經一卷呪齒經一卷呪牙痛經一卷呪眼痛經一卷五眼文經一卷離欲優婆塞優婆夷戒文一卷罪業報應經一卷八師戒經一卷萍沙王五願經一卷義足經二卷十善十惡經一卷治禪法經一卷梵天策數經一卷諸天地經一卷十誦比丘戒本一卷二百六十戒三部合異二卷右六十一部六十三卷沙門曇無蘭晉云法正西域人也以孝武帝大元六年辛巳至大元二十年乙未於楊都謝鎮西寺譯採蓮違王等經六十一部見長房錄又長房等錄更有四十八經亦云法正所譯今以並是別生抄經或是疑偽故並刪之如後所述救護身命經諸天問如來警誡不可思議經見水世界經龍王結願五龍神呪經大將軍神呪經無吾我經彌蘭經摩天國王經阿難念彌經賢劫千佛名經三十七品經三十三天園觀經比丘成就五法入地獄經學人亂意經佛為比丘說大熱地獄經釋提桓因詣目連放光經目連見大身眾生燃鐵纏身經見一眾生舉體糞穢塗身經眾生頂有鐵磨盛火燃經羅婆鳥為鷹所捉經十法成就惡業入地獄經蛇行法經比丘俗遇天子放光經天於修羅欲鬪戰經天帝釋受戒經比丘問佛釋提桓因緣經四天王案行世間經佛見梵天頂經帝釋慈心戰勝經天神禁寶經阿育王供養道場樹經勸行有證經戒相應法經禪思滿足經野鷄經鱉獼猴經蟲狐烏經弟子命過經驢駞經拘薩羅國烏王經孔雀經夫婦經群牛千頭經集修行土經暴烏經地獄眾生相害經赤󰀯烏喻經阿難多洹羅云母經中阿含經六十卷增一阿含經五十一卷阿毘曇心論四卷三法度論二卷教授比丘尼法一卷右五部一百一十八卷沙門瞿曇僧伽提婆晉云眾天或云提和音訛故也罽賓國人入道修學遠訪明師學通三藏多所誦持尤善阿毘曇心洞其纖旨常誦三法度晝夜嗟味以為道之府也為人㑺朗有深鑒儀止溫恭務在誨人詢詢不怠苻秦建元中來入長安宣流法化譯論二部備於秦錄後以晉孝武帝世太元十六年辛卯遊化江左先是廬山慧遠法師翹勤妙典廣集經藏虛心側席延望遠賓聞其至止即請入廬嶽即以其年請出阿毘曇心及三法度等提婆乃於般若臺手執梵文口宣晉語去華存實務盡義本今之所傳蓋其文也至安帝隆安元年丁酉來遊建康晉朝王公風流名士莫不造席致敬時尚書令衛軍東亭侯瑯瑘王珣雅有信慧荷持正法建立精舍廣招學眾提婆既至珣即延請仍於其舍講阿毘曇名僧畢集提婆宗致既精詞旨明析振發義奧眾咸悅悟其冬珣集義學沙門釋惠持等四十餘人更請提婆於其寺譯中增一阿含罽賓沙門僧伽羅叉執梵本提婆翻為晉言至來夏方訖豫州沙門道慈筆受吳國李寶唐化共書提婆於廬山建康二處共出五部一百一十八卷提婆歷遊華戎備悉風俗從容機警善於談笑其道化聲譽莫不聞焉不知所終十二遊經一卷右一部一卷其本見在沙門迦留陀伽晉言時水西域人弘喻有方懷道遊國以孝武帝太元十七年壬辰譯十二遊經一部益意經三卷右一部三卷本闕沙門康道和戒德有儀軌範群物以孝武帝太元二十一年景申譯益意經一部大方廣佛華嚴經六十卷出生無量門持經一卷大方等如來藏經一卷觀佛三昧海經十卷摩訶僧祇律四十卷僧祇比丘戒本一卷達摩多羅禪經二卷文殊師利發願經一卷新無量壽經二卷菩薩本業經一卷淨六波羅蜜經一卷方便心論一卷過去因果經四卷右一十三部一百二十五卷沙門佛陀𧿡陀羅晉言覺賢本姓釋氏迦維羅衛國人甘露飯王之苗裔也祖父達摩提婆甞商旅於北天竺因而居焉父達摩修利耶少亡賢三藏孤與母居五年復喪母為外氏所養從祖鳩摩利聞其聰敏兼悼其孤露乃迎還度為沙彌至年十七與同學數人但以習誦為業眾皆一月賢一日誦畢其師歎曰賢一日敵三十夫也及受具戒修業精勤博學群經多所通達少以禪律馳名甞與同學僧伽達多共遊罽賓同處積載達多雖服其才明而未測其人也後於密室閉戶坐禪忽見賢至驚問何來答云暫至兜率致敬彌勒言訖便隱達多知是聖人未測深淺後屢見賢神變反敬心祈問方知得不還果常欲遊方弘化備觀風俗會有秦僧明嚴西至罽賓覩法眾清勝乃慨然東顧曰我之同輩斯有道志而不遇真匠發悟莫由即諮訊國眾孰能流化東土僉云有佛陀跋陀羅者出生天竺那呵梨城族姓相承世遵道學其童齔出家已通解經論少受業於大禪師佛大仙仙時亦在罽賓乃謂嚴曰可以振維僧徒宣授禪法者佛陀其人也嚴既要請苦至賢遂愍而許焉於是捨眾辭師裹糧東逝涉驟三載綿歷寒暑既度蔥嶺路經六國國主矜其遠化並欣懷資俸至交阯乃附舶循海而行經一島下賢以手指山曰可止於此舶主曰客行惜日調風難遇不可停也行二百餘里忽風轉吹舶還向島下眾人方悟其神咸師事之聽其進止後遇便風同侶皆發賢曰不可動舶主乃止既而有先發者一時覆敗後於闇夜之中忽令眾舶俱發無肯從者賢自起收纜唯一舶獨發俄爾賊至留者悉被抄害頃之至青州東萊郡聞鳩摩羅什在長安即往從之什大欣共論法相振發玄微多所悟益因謂什曰君所釋不出人意而致高名何耶什曰吾年老故耳何必能稱美談什每有疑義必共諮決時秦主姚興專志經法供養三千餘僧並往來宮闕盛修人事唯賢守靜不與眾同後語弟子云我昨見本鄉有五舶俱發既而弟子便告外人關中舊僧咸以為顯異惑眾又賢在長安大弘禪業四方樂靜者並聞風而至但染學有淺深得法有濃淡澆偽之徒因而詭猾有一弟子因少觀行自言得阿那含果賢未即檢問遂致流言大被謗讟將有不測之禍於是徒眾或藏名潛去或踰牆夜走半日之中眾散殆盡賢乃夷然初不介意時舊僧僧䂮道恒等謂賢曰佛尚不聽說己所得法先言五舶將至虛而無實又門徒誑惑互起同異既於律有違理不同止宜可時去勿得久留賢曰我身若流萍去留甚易但恨懷抱未申以為慨然耳於是與弟子慧觀等四十餘人俱發神志從容初無異色識真者咸歎惜焉白黑送者數千人姚興聞去悵恨乃謂道恒曰佛賢沙門挾道來遊欲宣遺教緘言未吐良用深慨豈可以一言之咎令萬夫無導因勅令追之賢謂使曰誠知恩旨無預聞命於是率侶宵征南指廬岳沙門慧遠素飲風德乃遣使入關致書祈請後至廬岳忻然如舊遠以賢之被擯過由門人若懸記五舶止說在同意亦於律無犯乃遣弟子曇邕致書姚主及關中眾僧解其擯事遠乃請出禪數諸經賢志在遊化居無求安停山歲許復西適江陵遇外國舶主既而訊訪果是天竺五舶先所見者也傾境土庶競來禮事其有奉施悉皆不受持鉢分衛不問豪賤時陳郡袁豹為宋武帝太尉長史宋武南討劉敦豹隨府屆于江陵賢將弟子慧觀詣豹乞食豹素不敬信待之甚薄未飽辭退豹曰似未足且復小留賢曰檀越施心有限故今所設已罄豹即呼左右益飯飯果盡豹大慚愧既而問慧觀曰此沙門何如人觀曰德量高邈非凡所測豹深歎異以啟太尉太尉請與相見甚崇敬之資供備至俄而太尉還都請與俱歸安止道場寺賢儀軌率素不同華俗而志韻清遠雅有淵致楊都法師僧弼與名德沙門寶林書曰鬪場禪師甚有大心便是天竺王何風流人也其見稱如此先是沙門支法領於于闐國得華嚴梵本三萬六千偈未有宣譯到義熙十四年吳郡內史孟顗右衛將軍褚叔度即請為譯匠乃手執梵文共沙門法業慧嚴曇義等百有餘人於道場寺譯出詮定文旨會通華戎妙得經體故道場寺猶有華嚴堂焉又沙門法顯於天竺所得僧祇梵本復請賢譯賢從安帝隆安二年戊戌訖宋永初二年辛酉於楊都廬山二處譯華嚴等經總一十三部並究其幽旨妙盡文意賢以宋元嘉六年泥洹春秋七十有一矣雜問律事二卷右一部二卷本闕沙門曇摩晉翻云法善於律學以安帝隆安四年庚子三月二日於楊都尚書令王法度精舍沙門釋僧遵等二十餘德請譯雜問律事序具卷首明佛法僧物互相交涉分齊差殊甚要須善防護十誦律毘尼序三卷雜問律事二卷右二部五卷沙門卑摩羅叉晉云無垢眼罽賓國人沈靜有志力出家履道苦節成務為人眼青時亦號為青眼律師先住龜茲弘闡律等四方學者競往師之鳩摩羅什時亦預焉及龜茲陷沒乃避地烏纏頃之聞什在長安大弘經藏又欲使毘尼勝品復洽東國於是杖錫流沙冒險東入以姚秦弘始八年達自關中什以師禮敬待又亦以遠遇欣然及羅什棄世又以安帝義熙年中乃出遊關左逗于壽春止石澗寺律徒雲聚盛闡毘尼羅什所譯十誦五十八卷最後一誦謂明受戒法及諸成善法事逐其義要名為善誦又後改善誦為毘尼誦故猶二名存焉復出三卷律序置之於後總成六十一卷頃之南適江陵於辛寺夏開講十誦既通晉言善相領納無作妙本大闡當時析文求理者其聚如林明條知禁者數亦殷矣律藏大弘叉之力也後出雜問律事二卷道場慧觀筆受冬復遷壽春石㵎卒於寺焉春秋七十有七大般洹經六卷大般涅槃經三卷雜藏經一卷僧祇比丘尼戒本一卷歷遊天竺記傳一卷雜阿毘曇心十三卷佛遊天竺記一卷右七部二十六卷沙門釋法顯本姓龔平陽人也顯有三兄齠年次喪其父恐懼及顯數歲便放出家居家數年病篤欲死因送還寺信宿便差不肯復歸母欲見之不能得為立小屋於門外以擬去來十歲遭父憂叔父以其母寡獨不立逼使還俗顯曰本不以有父而出家也正欲遠塵離俗故入道耳叔父善其言乃止頃之母喪至性過人葬事既畢仍即還寺甞與同學數十人於田中刈稻時有飢賊欲奪其穀諸沙彌悉奔走唯顯獨留語賊曰若欲須穀隨意所取但君等昔不布施故此生飢貧今復奪人恐來世彌甚貧道預為君憂故相語耳言訖即還賊棄穀而去眾僧數百人莫不歎服及受大戒志行明潔儀軌肅然常慨經律舛闕誓志尋求以安帝隆安三年與同學慧景道整慧應慧嵬等發自長安西度沙河上無飛鳥下無走獸四顧茫茫莫測所之唯視日以准東西人骨以標行路耳屢有熱風惡鬼遇之必死顯任緣委命真過險難有頃至葱嶺冬夏積雪有惡龍吐毒風雨沙礫山路艱危壁立千仞昔有人鑿石通路傍施梯道凡度七百餘梯又躡懸絙過河數十餘皆漢時張騫甘父所不至也次度小雪山遇寒風暴起慧景噤戰不能前語顯云吾其死矣卿可時去勿得俱殞言絕而卒顯撫之泣曰本圖不果命也奈何復自力孤行遂過山險凡所經歷三十餘國至北天竺次往中國未至王舍城三十餘里有一寺逼暮仍停明旦顯欲詣耆闍崛山寺僧諫曰路甚艱險且多黑師子亟經噉人何由可至顯曰遠涉數萬誓到靈鷲身命不期出息非保豈可使積年之誠既至而廢耶雖有險難吾不懼也眾莫能止乃遣兩僧送之顯既至山中日將曛夕遂欲停宿兩僧危懼捨之而去顯獨留山中燒香禮拜翹感舊跡如覩聖儀至夜有三黑師子來蹲顯前舐脣搖尾顯誦經不輟一心念佛師子乃低頭下尾伏顯足前顯以手摩之呪曰汝若欲相害待我誦竟若見試者可便退去師子良久乃去明晨還反路窮幽深榛木荒梗禽獸交橫止有一徑通行而已未至里餘忽逢一道人年可九十容服麁素而神氣俊遠顯雖覺其韻高而不悟是人須臾進前逢一年少道人顯問曰向耆年是誰耶答曰頭陀弟子大迦葉也顯方惋慨良久既至山前有一大石橫塞室口遂不得入顯乃流涕致敬而去又至迦施國精舍裏有白耳龍每與眾僧約令國內豐熟皆有信効沙門為起龍舍並設福食每至夏坐訖日龍輒化作一小蛇兩耳悉白眾咸識是龍以銅盂盛酪置於其中從上坐至下行之似若問訊遍乃化去年輒一出顯亦親見此龍後却至中天竺於摩竭提巴連弗邑阿育王塔南天王寺得摩訶僧祇律又得薩婆多律抄雜阿毘曇心綖經方等般泥洹等顯留三年學梵書語躬自書寫於是持經像寄附商客到師子國顯同旅十餘或留或亡顧影唯己常懷悲慨忽於玉像前見商人以晉地一白團扇供養不覺悽然下淚停二年復得彌沙塞律長雜二阿含及雜藏本並漢土所無其師子國中有佛齒每年三月彼之國王預前十日莊嚴白象遣一貴重辯說智臣著王衣服象上擊鼓大聲唱言如來在世四十五年說法度人無量億數眾生緣盡乃般泥洹自爾已來一千四百九十七載世間長昏眾生可愍却後十日佛齒當出無畏精舍可辦香華各來供養時正當晉義熙元年計從義熙元年太歲乙巳至今開元十八年歲次庚午便成一千八百二十二載矣既而附商人大舶循海東還舶有二百許人值大暴風舶壞水入眾人惶怖即取雜物棄之顯恐商人棄其經像唯一心念觀世音乃歸命漢土眾僧舶任風而去得無傷壞行九十日達耶婆提國停五月復隨他商侶東趣廣州舉帆月餘日夜忽大風合舶震懼眾共議曰坐載此沙門使我等狼藉不可以一人故令眾俱亡欲推棄之法顯檀越厲聲呵商人曰汝若下此沙門亦應下我不爾便當見殺漢地帝王奉佛敬僧我至彼告王必當罪汝商人相視失色僶俛而止既水盡糧竭唯任風隨流忽至岸見藜藿萊依然知是漢地但未測何方即乘小舶入浦尋村遇獵者二人顯問此何地耶獵人曰是青州長廣郡牢山南岸獵人還以告太守李嶷嶷素敬信忽聞沙門遠至躬自迎勞顯持經像頃之欲南歸時刺史請留過冬顯曰貧道投身於不反之地志在弘通所期未果不得久停遂南造建康於道場寺就外國禪師佛陀跋陀羅譯大般泥洹等經六部撰遊天竺傳一卷顯既出大泥洹經流布教化咸使見聞有一家失其姓名居近楊都朱雀門世奉正化自寫一部讀誦供養無別經室與雜書共屋後風火忽起延及其家資物皆盡唯泥洹經儼然具存煨燼不侵卷色無異楊都共傳咸稱神妙後到荊州卒于辛寺春秋八十有六眾感慟惜焉菩薩十住經一卷寶如來三昧經二卷大智度經四卷普門品經一卷阿述達經一卷如幻三昧經二卷彌勒所問本願經一卷十地經一卷維摩詰經四卷無所悕望經一卷浮光經一卷如來獨證自誓三昧經一卷普賢觀經一卷瓔珞經十二卷昭明三昧經一卷禪經四卷法沒盡經一卷菩薩正齋經一卷威革長者六向拜經一卷指鬘經一卷所欲致患經一卷五蓋疑結失行經一卷分衛經一卷右二十三部四十五卷沙門祇多蜜或云祇蜜多晉云謌支西域人識性通敏聰達宏遠志存弘化無憚遠遊爰於晉代譯菩薩十住等經二十三部諸錄盡云祇多蜜晉世譯未詳何帝若非咸洛應是江南一部見僧祐錄房云已外並彰雜別諸錄又有寶施女經摩調王經既是別生刪之不錄大乘方便經三卷請觀世音菩薩消伏毒害陀囉尼呪經一卷威革長者六向拜經一卷右三部五卷居士竺難提晉翻云喜西域人志道無倦履遠能安解悟幽旨言通晉俗以恭帝元熙元年己未爰暨宋世譯大乘方便經等三部無量壽至真等正覺經一卷右一部一卷本闕沙門竺法力西域人業行清高智道崇峙善通方語妙稱經微以恭帝元熙元年己未二月譯無量壽至真等正覺經一部日難經一卷萍沙王五願經一卷迦葉結集戒經一卷右三部三卷沙門釋嵩公或云高公於晉末譯日難等經三部群錄並云晉末不知何帝之年迦葉禁戒經一卷右一部一卷本闕沙門釋退公譯迦葉戒經一部云於晉末未詳何帝之年佛開解梵志阿颰經一卷右一部一卷闕本沙門釋法勇譯梵志阿颰經一部云晉末出亦未詳何帝之年那先比丘經二卷陀羅尼章句經一卷右二部三卷長房等錄東晉失譯總有五十三部五十七卷今除二部三卷之外餘五十一部五十四卷並是房錄錯上或後漢失譯錄中已載之者及有譯人別生經等委列如右觀無量壽佛經三世三千佛名經千佛因緣經五十三佛名經八部佛名經十方佛名經賢劫千佛名經稱揚百七十佛名經南方佛名經滅罪得福佛名經比丘諸禁律經摩訶僧祇律比丘要集優波離問佛經沙彌威儀比丘尼十戒經受十善戒經沙彌尼戒經賢者五戒經優婆塞威儀經波若得經觀世樓炭經般舟三昧念佛章經庾伽三摩斯經禪要呵欲經七佛所結麻油術呪五龍呪毒經齲齒呪七佛安宅神呪安宅呪三歸五戒帶佩護身呪經七萬二千神王護比丘呪經十二萬神王護比丘尼呪經百結神王護身呪經宮宅神王守鎮左右經塚塞因緣四方神呪經伏魔封印大神呪經摩尼羅亶大神呪經召五方龍攝疫毒神呪經梵天神策經普廣經遺教三昧經二卷阿那含經二卷未曾有因緣經二卷禪定方便次第法經七佛神呪經賢者五福經摩尼羅亶神王呪案摩經本行六波羅蜜經優婆塞五戒經三歸五戒神王名經定意三昧經已下新附此錄決定毘尼經一卷彌勒來時經一卷稻芉經一卷造立形像福報經一卷報恩奉盆經一卷師子奮迅菩薩所問經一卷華聚陀羅尼呪經一卷六字呪王經一卷善法方便陀羅尼經一卷金剛祕密善門陀羅尼經一卷菩薩本行經三卷七佛所說神呪經四卷薩羅國經一卷般泥洹經二卷緣本致經一卷古來世時經一卷梵志計水淨經一卷三歸五戒慈心厭離功德經一卷箭喻經一卷食施獲五福經一卷滿願子經一卷摩鄧女解形中六事經一卷餓鬼報應經一卷得道梯橙錫杖經一卷僧護經一卷護淨經一卷木槵子經一卷無上處經一卷盧志長者因緣經一卷五王經一卷沙彌十戒法并威儀一卷沙彌尼離戒文一卷舍利弗問經一卷五百問事經一卷阿育王譬喻經一卷撰集三藏及雜藏傳一卷彌勒作佛時事經一卷道樹三昧經二卷右三十八部四十五卷前三十六部四十二卷是入藏見經莫知譯主諸失譯錄闕而未書似是遠代之經故編於晉末庶無遺漏焉通前舊失譯經二部三卷總四十部四十八卷並為東晉失源云秦符氏都長安起苻健皇始元年辛亥至苻登太初九年甲午凡經五主四十四年沙門六人所譯經律論等總一十五部合一百九十七卷符秦沙門曇摩持沙門鳩摩羅佛提沙門僧伽跋澄沙門曇摩鞞沙門伽提婆沙門曇摩難提十誦比丘戒本一卷比丘尼大戒一卷教授比丘尼二歲壇文一卷右三部三卷其本並闕沙門曇摩持或云侍秦言法慧亦云法海西域人善持律藏抄入契經以苻堅建元三年丁卯四年戊辰於長安譯十誦戒本等三部竺佛念傳語慧常筆受四阿含暮抄解二卷右一部二卷其本見在沙門鳩摩羅佛提秦言童覺西域人以苻堅建元十八年壬午八月於鄴寺譯阿含暮抄一部冬十一月乃訖佛提執梵本佛念佛護譯為秦文沙門僧道僧叡曇究筆受尊婆須蜜菩薩所集論十卷鞞婆沙論十四卷僧伽羅剎所集經三卷右三部二十七卷其本並在沙門僧伽跋澄或云跋橙秦言眾現罽賓國人毅然有淵懿之量歷尋名師修習精詣博覽眾典特善數經暗誦毘婆沙貫其妙旨常浪志遊方觀風弘化符堅建元之末來入關中先是大乘之興未廣禪數之學甚盛既至長安咸稱法匠焉堅祕書郎正字文業博學有才崇御大法嘗聞外國宗習毘婆沙而跋澄諷誦乃四事禮供請譯梵文澄以建元十七年辛巳至二十一年乙酉共名德法師釋道安等譯婆須蜜等二部涼州沙門竺佛念外國沙門佛圖羅剎傳語沙門敏智慧嵩祕書郎趙文業筆受安公法和對共校定跋澄戒德整峻虛靖離俗關中僧眾則而像之後不知所終佛圖羅剎不知何國人德業純粹該覽經典久遊中土善達秦言其宣譯梵文見稱當世摩訶般若波羅蜜鈔經五卷右一部五卷其本見在沙門曇摩鞞秦言法受印度人器宇明敏志存弘喻以苻堅建元十八年壬午譯般若鈔經一部佛護傳譯慧進筆受安公校定并製序共傳云與大品放光光讚同本者或恐尋之未審也阿毘曇八揵度論三十卷阿毘曇心十六卷右二部四十六卷沙門僧伽提婆秦言眾天罽賓國人姓瞿曇氏以苻堅建元十九年癸未遊於長安沙門法和請令翻譯起十九年訖建元未出八揵度等論二部涼州沙門竺佛念傳譯慧力僧茂筆受法和理其指歸安公製序後以晉孝武帝太元十六年遊於廬山及往建康更出經論具如晉錄所顯中阿含經五十九卷增壹阿含經五十卷三法度論二卷僧伽羅剎集二卷阿育王息壞目因緣經一卷右五部一百一十四卷沙門曇摩難提秦言法喜兜法勤國人髫年離俗聰慧夙成研諷經典以專精致業遍觀三藏闇誦中增一阿含博洽多聞靡不該練是以國內近共推服少而觀方遍涉諸國常謂弘法之體宜宣布求聞故遠冒流沙懷寶東逝以苻堅建元二十年至于長安難提學業既優道聲甚盛符堅深見禮接厚致供施先是中土群經未有四含堅侍臣武威太守趙政志深法藏乃與安公共請出經政於長安城內集義學僧寫出二含梵本亦始翻譯佛念傳語惠嵩筆受提以符堅建元二十年甲申至姚萇建初六年辛卯譯中阿含等經五部提後還西域不知所終秦姚氏都常安起姚萇白雀元年甲申至姚泓永和三年丁巳凡經三主三十四年沙門五人所出經律論等總九十四部合六百二十四卷姚秦沙門竺佛念沙門鳩摩羅什沙門弗若多羅沙門佛陀耶舍沙門曇摩耶舍十住斷結經十卷菩薩瓔珞經十二卷菩薩處胎經五卷中陰經三卷菩薩瓔珞本業經二卷鼻那耶律十卷出曜經二十卷已上見已下闕持人菩薩經三卷大方等無相經五卷菩薩普處經三卷十誦比丘尼戒所出本末一卷王子法益壞目因緣經一卷右一十二部七十四卷沙門竺佛念涼州人弱年出家志業清堅外和內朗有通敏之鑒諷習眾經粗涉外典其蒼雅詁訓尤所明練少好遊方備觀風俗家世西河洞曉方語華戎音義莫不兼釋故義學之譽雖闕洽聞之聲甚著符氏建元年中有曇摩持鳩摩羅佛提僧伽跋澄提婆難提等來入長安安公趙政等請出眾經當時名德莫能傳譯眾咸推念以為明匠自安高支謙之後莫踰於念在符姚二代為譯人之宗故關中僧眾咸共喜焉念於符姚二代自譯十住斷結等經一十二部後遘疾卒于常安遠近白黑莫不歎惜摩訶般若波羅蜜經四十卷小品般若波羅蜜經十卷金剛般若波羅蜜經一卷仁王護國般若波羅蜜經二卷摩訶般若波羅蜜大明呪經一卷菩薩藏經三卷善臂菩薩經二卷須摩提菩薩經一卷自在王菩薩經二卷莊嚴菩提心經一卷十住經四卷妙法蓮華經八卷維摩詰所說經二卷大樹緊那羅王所問經四卷集一切福德三昧經三卷思益梵天所問經四卷持世經四卷諸法無行經二卷阿彌陀經一卷彌勒成佛經一卷彌勒下生經一卷文殊師利問菩提經一卷孔雀王呪經一卷首楞嚴三昧經三卷不思議光菩薩所問經一卷華手經十三卷佛垂般涅槃略說教誡經一卷千佛因緣經一卷梵網經二卷佛藏經四卷清淨毘尼方廣經一卷大智度論一百卷中論四卷十二門論一卷百論二卷十住毘婆娑論十四卷大莊嚴論十五卷發菩提心論二卷放牛經一卷海八德經一卷禪祕要經三卷燈指因緣經一卷十誦比丘戒本一卷成實論二十卷坐禪三昧經三卷菩薩呵色欲法一卷禪法要解二卷思惟略要法一卷雜譬喻經一卷馬鳴菩薩傳一卷龍樹菩薩傳一卷提婆菩薩傳一卷法界體性無分別經二卷大善權經二卷大方等大集經三十卷大方等頂王經一卷阿闍世經二卷睒本起經一卷請觀世音經一卷寶網經一卷稱揚諸佛功德經三卷觀普賢菩薩經一卷未曾有因緣經二卷賢劫經七卷善信摩訶神呪經二卷持地經一卷觀佛三昧經一卷菩薩戒本一卷文殊悔過經一卷舍利弗悔過經一卷十住論十卷撿諸罪福經十卷十二因緣觀經一卷婆藪盤豆傳一卷右七十四部三百八十四卷沙門鳩摩羅什秦言童壽天竺人也家世國相什祖父達多倜儻不群名重於國父鳩摩炎聰明有懿節將嗣相位乃辭避出家東度葱嶺龜茲王聞其棄榮捨俗甚敬慕之自出郊迎請為國師王有妹年始二十才悟明敏過目必能一聞則誦且體有赤黶法生智子諸國娉之並不肯行及見炎心欲當之王聞大喜逼以妻焉遂生於什什之在胎其母慧解倍常往雀梨大寺聽經忽自通天竺語難問之辭必窮問致眾咸歎異有羅漢摩瞿沙曰此必懷智子為說舍利弗在胎之證既而生什岐嶷若神什生之後還忘前語頃之其母出家修道學得初果什年七歲亦復出家從師受經日誦千偈偈有三十二字凡三萬二千言誦此毘曇既過師授其義即自通解無幽不暢時龜茲國人以其母王女利養甚多乃携什避年九歲進到罽賓遇名德法師槃頭達多即罽賓王之後弟也淵粹有大量三藏九部莫不縷貫亦日誦千偈名播諸國什既至仍師事之遂誦雜藏中長二阿含凡四百萬言達多每與什論議深推服之聲徹於王王即請入集外道論師共相攻難言氣始交外道輕其幼稚言頗不順什乘其隙而挫之外道折服愧惋無言王益敬異日給鵝腊一雙粳麵各三斗酥六舛此外國之上供也所住寺僧乃差大僧五人沙彌十人營視灑掃有若弟子其見尊崇如此至年十二其母携還龜茲至月氏北山有一羅漢見而異之謂其母言常當守護此沙彌若至三十五不破戒者當大興佛法度無數人與優波毱多無異若戒不全無能為也正可才明俊詣法師而已什進到沙勒國頂戴佛鉢心自念言鉢形甚大何其輕耶即重不可勝失聲下之母問其故答曰我心有分別故鉢有輕重耳什於沙勒國誦阿毘曇六足諸門增一阿含及還龜茲名蓋諸國時龜茲僧眾萬餘人疑非凡夫咸推而敬之莫敢居上由是不預燒香之次遂博覽四韋陀五明諸論外道經書陰陽星算莫不究曉妙達吉凶言若符契為性率達不厲小撿修行者頗非之什自得於心未甞介意從卑摩羅叉學十誦律又從須利耶蘇摩諮稟大乘乃歎曰昔學小乘譬人不識金以鍮石為妙矣於是廣求義要誦中百二論及十二門等有頃什母辭往天竺謂龜茲王白純曰汝國尋衰吾其去矣行天竺進登三果什母臨去謂什曰方等深教應大闡真丹傳之東土唯爾之力但於自身無利其可如何什曰大士之道利彼亡軀若必使大化流傳洗悟曚俗雖復身當鑪鑊苦而無恨於是留住龜茲止王新寺得大品經始就讀魔來蔽文唯見空牒什知魔所為誓心逾固魔去字顯仍習誦之後於雀梨大寺讀大乘經忽聞空中語曰汝是智人何以讀此什曰汝是小魔宜時速去我心如地不可轉也停住三年廣誦大乘經論洞其祕奧龜茲王為造金師子座以大秦錦褥鋪之令什坐而說法後往罽賓為其師槃頭達多具說一乘妙義師感悟心服即禮什為師言我是和上小乘師和上是我大乘師矣西域諸國服什神俊咸共嵩仰每至講說諸王長跪座側令什踐而登焉其見重如此什道震西域聲被東國苻氏建元十三年歲次丁丑正月太史奏有星見外國分野當有大德智人入輔中國堅素聞什名乃悟曰朕聞西域有鳩摩羅什將非此耶十九年堅遣驍騎將軍呂光等牽兵七萬西伐龜茲及焉耆諸國臨發謂光曰聞彼有鳩摩羅什深解法相善閑陰陽為彼學之宗朕其思之若剋龜茲即馳驛送什光軍未至什謂其王白純曰國運衰矣當有勍敵日下人從東方來宜恭承之勿抗其鋒純不從而戰光遂破龜茲殺純獲什光性疎幔未測什智量見其年尚少乃凡人戲之什被逼既至遂虧其節或令騎牛及乘惡馬欲使墮落什常懷忍辱曾無異色光慚愧而止光還中路置軍於山下將士已休什曰不可在此必見狼狽宜徙軍隴上光不納至夜果雨洪潦暴起水深數丈死者數千光甚加敬異什謂光曰此凶亡之地不宜淹留推數揆運應速言歸中路必有福地可居光從之至涼州聞符堅已死遂割據涼土制命一隅焉什停凉積年數言未然後皆如說呂光父子既不弘道故蘊其經法無所宣化符堅已亡竟不相見姚萇聞其高名虛心要請諸呂以什智計多解恐為姚謀不許東入萇卒子興諡為文祖皇帝襲位復遣敦請弘始三年歲次辛丑三月有樹連理生于廟庭逍遙一園葱變為󱛾以為美瑞謂智人應入其年十二月二十日什至常安興待以國師之禮甚見優寵悟言相對則淹留終日研微造盡則窮年忘勌自大法東被始於漢明歷涉魏晉經論漸多而支竺所出多滯文格義興少崇三寶銳志講集什堅至止仍請入西明閣及逍遙園譯出眾經什率多暗誦無不究達轉解秦言音譯流利既覽舊經義多乖謬皆由先譯失旨不與梵本相應興使沙門僧肇僧䂮僧邈僧叡等八百餘人諮受什旨更令出大品什持梵本興執舊經以相讎校其新文異舊者義皆圓通眾皆恢服莫不欣讚焉興以佛道冲邃其行惟善信出苦之梁津仰世之洪則故託意九經遊心十二乃著通三世論以勗示因果王公已下並欽贊厥風興宗室常山公顯安成候嵩並篤信緣業屢請什於常安大寺講說新經什以弘始四年壬寅至十四年壬子譯大品小品金剛等經七十四部三百八十餘卷並暢顯神源發揮幽致于時四方義學沙門不遠萬里名德秀拔者才暢二公乃至道恒僧標慧叡僧敦僧弼僧肇等三千餘僧稟訪精研務窮幽旨廬山慧遠道業冲粹乃遣使循問龍光道士慧解洞微亦入關諮稟盛業久大至今仰則焉初沙門慧叡才識高明常隨什傳寫什每為叡論西方辭體商略同異云天竺國俗甚重文藻其宮商體韻以入絃為善凡覲國王必有讚德見佛之儀以歌歎為尊經中偈頌皆其式也但改梵為秦失其藻蔚雖得大意殊隔文體有似嚼飯與人非徒失味乃令人歐噦也什當作頌贈沙門法和云心山育德薰流芳萬由延哀鸞鳴孤桐清響徹九天凡為十偈辭喻皆爾什雅好大乘志存敷演甞歎曰吾若著筆作大乘阿毘曇非迦旃延子比也今在秦地深識者寡折翮於此將何所論乃悽然而止唯為姚興著實相論二卷出言成章無所刪改辭喻婉約莫非淵奧什為人神情映徹傲岸出群應機領會鮮有其疋且篤性仁厚汎愛為心虛己善誘終日無勌時有沙門僧叡興甚喜焉什所譯經叡並參正昔竺法護出正法華受決品云天見人人見天什譯經至此乃言曰此語與梵本義同但在言過質叡應聲曰將非人天交接兩得相見乎什大喜曰實然而叡與什共相開發皆此類也甞聽秦僧道融講法華什乃歎曰佛法之興融其人也俄而師子國有婆羅門聰辯多學西土俗書罕不披誦而彼國外道之宗聞什在關大行佛法乃即慨然謂其徒曰寧可偏使釋氏之風獨傳震旦而今吾等正化之典不洽東國因遂乘駝負書遠涉來入常安姚興見其口眼便僻頗亦惑之而婆羅門乃啟興曰至道無方各尊其事今故遠來請與秦僧捔其辯力隨有優者即傳其化興即許焉于時關中四方僧眾相視缺然莫敢當者什謂融曰此之外道聰明殊人捔言必勝豈可得使無上大道在於吾徒為彼而屈良可悲矣若使外道肆情得志則是我等法輪摧軸豈可然乎如吾所覩在君一人道融自顧才力不減而彼西域外道經書未盡披讀乃密令人寫婆羅門所讀經目一披即誦其後剋日將就論義姚興自出公卿皆會關中僧眾四遠必集爾時道融與婆羅門擬相酬抗鋒辯飛玄彼所不逮時婆羅門雖自覺知辭理已屈然意猶以廣讀為夸道融乃列其所書并更通論秦地經史名目卷部三倍多之什仍乘勢因嘲之曰君可不聞大秦廣學那忽輕爾遠來婆羅門心生愧伏頂禮融足旬日之中無何而去像運再顯鳩摩羅什道融力焉又杯渡比丘在彭城聞什在常安乃歎曰吾與此子戲別今三百餘年杳然未期遲有遇於來生耳什臨終力疾與眾僧告別曰因法相遇殊未盡伊心方復異世惻愴何言自以暗昧謬充傳譯若所傳無謬焚身之後舌不燋爛以弘始十五年四月十三日薨于大寺春秋七十即於逍遙園依外國法焚尸薪滅形化唯舌不變信弘法之有徵矣然什出經部卷眾說多小不同長房錄中其數彌廣今細參驗多是別生或有一本數名或是錯上具件如左今悉刪之十誦律六十一卷放光般若波羅蜜經二十卷般若經論集二十卷禪法要三卷阿蘭若習禪法經二卷樂瓔珞莊嚴經一卷寶相論一卷往古性和佛國願行法典經佛磬咳徹十方經佛齊化出菩薩經魔業經過去無邊光淨佛土經虛空藏菩薩聞持經得幾功德經過魔法界經太白魔王堅信經佛弟子化魔子偈誦經開化魔經魔王變身經觀世音經陀羅尼法門六種動經彌勒菩薩本願待時成佛經佛變時會身經東方善華世界佛座震動經雀王經佛昔為鹿王經菩薩身為鴿王經無量樂佛土經佛問阿須倫大海有減經佛跡見千輻輪相經佛心總持經水牛王經兔王經獼猴與婢共獻致變經王后為𧏙蜋經比丘應供法行經已上都有三十五部一百三十六卷十誦律五十八卷右一部五十八卷本在沙門弗若多羅秦言功德華罽賓國人少出家以戒節見稱備通三藏而專精十誦律部為外國師宗時人咸謂已階聖果以弘始中振錫入關秦主興待以上賓之禮羅什亦挹其戒範厚相崇敬先是經法雖傳律藏未闡聞多羅既善斯部咸共思慕以弘始六年甲辰十月十七日集義學沙門六百餘人於常安寺迎請多羅誦出十誦梵本羅什譯為秦文三分獲二多羅遘疾奄然棄世眾以大業未卒而匠人殂往悲恨之深有踰常痛次有西域沙門曇摩流支棄家入道偏以律藏馳名以弘始七年秋達自關中廬山釋慧遠聞支既善毘尼希得究竟律部乃遣書通好曰佛教之興先行上國自分流以來四百餘年至於沙門得戒所闕尤多頃西域道士弗若多羅是罽賓人其諷十誦梵本有羅什法師通才博見為之傳譯十誦之中文始過半多羅早喪中途而寢不得究竟大業慨恨良深傳聞仁者齎此經自隨其欣所遇冥運之來豈人事而已耶想弘道為物感時而動叩之有人必情無所𠫤若為律學之徒畢此經本開示梵行洗其耳目使始涉之流不失無上之津梁懷勝業者日月彌朗此則惠深德厚人神同感矣幸願垂懷不乖往意流支既得遠書及姚興請乃與什共譯十誦都畢研詳考覆條制審定而什猶恨文煩未善既而什化不獲刪治流支住常安大寺慧觀欲請往揚都支曰彼土有人有法足以利世吾當更行無律教處於是遊化餘方莫知所之虛空藏菩薩經一卷長阿含經二十二卷四分律六十卷四分僧戒本一卷右四部八十四卷其本並在沙門佛陀耶舍秦言覺名或云覺稱罽賓國人婆羅門種世事外道有一沙門從其家乞其父瞋怒令人歐之父遂手脚󰨟躄不能行止乃問於筮師筮師對曰坐犯賢人鬼神使然也即請此沙門竭誠悔過數日便瘳因令耶舍出家為其弟子時年十三甞隨師遠行於曠野逢虎師欲走避耶舍曰此虎已飽必不侵人俄而虎去前行果見餘肉師密異之至年十五誦經日得五六萬言所住寺常於外分衛廢於誦習有一羅漢重其聰敏恒乞食供之十九誦大小乘經數百萬言然性簡傲頗以知見自處謂少堪己師故不為諸僧所重但美儀止善談笑見者忘其深恨年及受戒莫為臨壇所以向立之歲猶為沙彌乃從其舅學五明諸論世間法術多所通習二十有七方受具戒恒以讀誦為務手不釋牒每端坐思義不覺虛中而過其專精如此後至沙勒國時太子達摩弗多見其容貌端雅問所從來耶舍酬對清辯太子悅之仍請宮內供養待遇隆厚羅什後至從其受學甚相尊敬什隨母東歸耶舍留止頃之王薨太子即位時符堅遣呂光攻龜茲龜茲急求救於沙勒王自率兵救之使耶舍留輔太子委以後任救軍未至而龜茲已敗王歸具說羅什為光所執乃歎曰我與羅什相遇雖久未盡懷抱其忽羈虜相見何期停十餘年王薨因至龜茲法化甚盛時什在姑臧遣信要之裹糧欲去國人請留復停歲餘後語弟子云吾欲尋羅什可密裝夜發勿使人知弟子曰恐明旦追至不免復還耳耶舍乃取清水一鉢以藥投中呪數十言與弟子洗足即便夜發比至旦行數百里問弟子曰何所覺耶答曰唯聞疾風之響眼中淚出耳耶舍又與呪水洗足住息明旦國人追之已差數百里不及行達姑臧而什已入常安什聞其至姑臧勸興迎之興未納頃之命什譯出經藏什曰夫弘宣法教宜令文義圓通貧道雖誦其文未善其理唯佛陀耶舍深達經致今在姑臧願下詔徵之一言三詳然後著筆使微言不墜取信千載也興從之即遣使招迎厚加贈遺悉不受重信敦喻方至常安興自出候問別立新省於逍遙園四事供養並不受至時分衛一食而已于時羅什出十住經一月餘日疑難猶預尚未操筆耶舍先至共相徵決辭理方定道俗三千餘人皆歎其賞要舍為人髮赤善解毘婆沙故時人號曰赤髭毘婆沙既為羅什之師亦稱大毘婆沙四輩供養衣鉢臥具滿三間屋不以關心興為貨之於城南造寺耶舍先誦曇無德律司隷校尉姚爽請令出之興疑其遺謬乃試耶舍令誦羌籍藥方各四十餘紙三日乃執文覆之不誤一字眾服其強記即以弘始十年戊申譯四分律并長阿含等經十五年癸丑方訖涼州沙門竺佛念譯為秦言道含筆受譯畢解坐興嚫耶舍布絹萬疋悉皆不受佛念道含布絹各千匹名德沙門五百人皆重嚫施耶舍後還罽賓不知所終差摩經一卷樂瓔珞莊嚴方便品經一卷舍利弗阿毘曇論二十二卷右三部三十四卷沙門曇摩耶舍秦言法稱罽賓國人少而好學年十四為弗若多羅所知長而氣幹高爽雅有神慧該覽經律明悟出群陶思八禪遊心七覺時人方之浮頭婆馱孤行山澤不避虎兕獨處思念動移宵日甞於樹下每自剋責年將三十尚未得果何其懈哉於是累日不寢不食專精苦到以悔先罪乃夢見博叉天王語之曰沙門當觀方弘化曠濟為懷何守小節獨善而已道假眾緣復須時熟非分強求死而無證覺自思惟欲遊方授道既而踰歷諸國冒涉艱危以晉隆安中初達廣州住白沙寺耶舍善誦毘婆沙律人咸號為大毘婆沙時有清信女張普明諮受佛法耶舍為說佛生緣起并為譯出差摩經一卷至義熙中來入常安時姚興僭號甚崇佛法耶舍既至深加禮異會有天竺沙門曇摩崛多來入關中同氣相求宛然若舊因共出舍利弗阿毘曇以秦弘始九年丁未書出梵文停至十六年甲寅經師漸閑秦語令自宣譯至十七年乙卯方訖凡二十二卷秦太子泓親管理味沙門道標為之作序又出樂瓔珞經一卷耶舍後南遊江陵止于辛寺大弘禪法其有味靖之賓披榛而至者三百餘人凡士庶造者雖先無信心見皆敬悅自說有一師一弟子修業並得羅漢傳失其名又甞於外門閉戶坐禪忽有五沙門來入其室又時見沙門飛來樹端者往往非一常交接神明而俯同曚俗雖道迹未彰時人咸謂已階聖果至宋元嘉中辭還西域而不知所終秦乞伏氏都菀川從乞伏國仁建義元年乙酉至乞伏幕末永弘四年辛未凡經四主四十七年沙門一人所譯經及三秦代新舊失譯經律論等總五十六部一百一十卷乞伏秦沙門釋聖堅三秦代新舊失譯經羅摩伽經三卷太子須大拏經一卷睒子經一卷摩訶剎頭經一卷無崖際持法門經一卷演道俗業經一卷除恐災患經一卷賢首經一卷阿難分別經一卷婦人遇辜經一卷方等主虛空藏經八卷菩薩所生地經一卷孛經一卷僮迦葉解難經一卷七女本經一卷右一十五部二十四卷沙門釋聖堅或云法堅亦謂堅公未詳孰是是故備列之器量弘普利物為心以乞伏秦太初年間於河南國為乾歸譯羅摩伽等經一十五部尋其聖堅遊化隨處出經既適無停所弗知附見何代世錄為正今依法上總注入乞伏秦世錄云沙彌羅經一卷薩惒薩王經一卷阿多三昧經一卷陀賢王經一卷颰陀悔過經一卷方等決經一卷比丘二事經一卷右七部七卷長房錄云並是沙門僧祐三藏集錄釋道安所記關中異經本今還附入三秦世錄總為失譯時代處云房錄復有胡本經四卷後漢失譯錄中已有此中復載既是重上刪之不存也已下新附此錄天王太子辟羅經一卷菩薩本行經一卷大珍寶積惟日經一卷墮迦羅問菩薩經一卷阿難為蠱道呪經一卷王舍城靈鷲山經一卷思道經一卷佛在竹園經一卷法為人經一卷道意經一卷阿夷比丘經一卷八德經一卷善德經一卷摩訶揵陀惟衛羅盡信比丘等度經一卷右一十四部一十四卷僧祐錄云安公關中異經長房等錄並闕不載祐載安公關中異經總二十四卷於中七卷如房錄中列今更出一十四經通有二十一部餘之三部長房等錄皆標譯主故此闕之大寶積經一卷度諸佛境界智光嚴經一卷大悲分陀利經八卷大金色孔雀王呪經一卷佛說大金色孔雀王呪經一卷大方廣如來祕密藏經二卷金剛三昧本性清淨不壞不滅經一卷師子目佛本生經一卷十吉祥經一卷一切智光明仙人慈心因緣不食由經一卷淨業障經一卷別譯雜阿含經二十卷出家功德經一卷毘尼母經八卷薩婆多毘尼毘婆沙九卷三彌底部論三卷辟支佛因緣論二卷十八部論一卷佛入涅槃密迹金剛力出哀戀經一卷無明羅剎集一卷右二十部六十五卷並是見入藏經似是秦時譯出諸失譯錄並未曾載今附此秦錄庶免遺漏焉通前舊失譯經七部七卷及新附安公關中異經等總四十一部合八十六卷並為三秦失譯云前涼張氏都姑臧從張軌永寧元年新譯至天錫咸安六年景子凡經八主七十六年外國優婆塞一人譯經四部合六卷於中一部一卷見在三部五卷闕本前涼優婆塞支施崙須賴經一卷如幻三昧經三卷上金光首經一卷首楞嚴經一卷右四部六卷優婆塞支施崙月支人也博綜眾經特善方等意在開化傳於未聞奉經來遊達於涼土張公見而重之請令翻譯以咸安三年癸酉於涼州內正廳堂後湛露軒下出須賴等經四部龜茲王世子帛延傳語常侍西海趙瀟會水令馬亦內待來恭政三人筆受沙門釋慧常釋進行同在會證涼州自屬辭不加文飾也出須賴經後記及首楞嚴經後記北涼沮渠氏初都張掖後徙姑臧自蒙遜永安元年辛丑至茂虔承和七年己卯凡經二主三十九年緇素九人所出經律論等并新舊集失譯諸經總八十二部合三百一十卷沙門釋道龔沙門釋法眾沙門僧伽陀沙門曇無讖安陽候沮渠京聲沙門浮陀跋摩沙門釋智猛沙門釋道泰沙門釋法盛新舊諸失譯經寶梁經二卷悲華經十卷右二部一十二卷沙門釋道龔虛心廣運弘利為道以北涼河西王永安年間於張掖為蒙遜譯寶梁等經二部大方等陀羅尼經四卷右一部四卷其本見在沙門釋法眾高昌郡人亦以永安年中於張掖為河西王蒙遜譯大方等陀羅尼經一部寶唱錄云在高昌郡譯未詳孰是慧上菩薩問大善權經二卷右一部二卷本闕沙門僧伽陀涼言饒善西域人意存兼濟化誘居懷亦以永安年中於張掖為蒙遜譯大善權經一部大般涅槃經四十卷大方等大集經三十卷大方廣三戒經三卷悲華經十卷金光明經四卷大方等大雲經六卷腹中女聽經一卷菩薩地持經十卷優婆塞戒經七卷菩薩戒本一卷文陀竭王經一卷佛所行讚經傳五卷勝鬘經一卷羅摩伽經一卷楞伽經四卷須真天子經一卷海龍王經四卷功德寶光菩薩經一卷菩薩戒壇文一卷右一十九部一百三十一卷沙門曇無讖或云曇摩讖亦云曇謩讖蓋取梵音不同故也涼云法豐中印度人婆羅門種讖六歲父亡母以傭織養讖見沙門達摩耶舍道俗宗敬豐於利養其母羨之故以讖為弟子十歲與同學數人誦呪聰敏出群誦經日得萬餘言初學小乘兼覽五明諸論講說精辯莫能酬抗後遇白頭禪師共讖論議習業既異交諍十旬讖雖攻難鋒起而禪師終不肯屈讖服其精理乃謂禪師曰頗有經與可得見不禪師即授以樹皮涅槃經本讖尋讀驚悟方自慚恨以為坎井之識久迷大方於是集眾悔過遂專業大乘至年二十所誦大小乘經二百餘萬言讖從兄善能調象騎殺王所乘白耳大象王怒誅之令曰敢有視者及三族親屬莫敢往讖哭而葬之王怒欲誅讖讖曰王以法故殺之我以親而葬之並不違大義何為見怒傍人為之寒心其神色自若王奇其志氣遂留供養明解呪術所向皆驗西域號為大神呪師後隨王入山王渴乏須水不能得讖乃密呪石出水因讚曰大王惠澤所感遂使枯石生泉隣國聞者皆歎王德于時雨澤甚調百姓稱詠王悅其道術深加優寵頃之王意稍歇待之漸薄讖怒曰我當以甖水詣池呪龍入甖令天下大旱王必請呪然後放龍降雨則見待何如持甖造龍有密告之者王怒捕讖讖懼誅乃齎大涅槃經本前分一夾菩薩戒經菩薩戒本奔龜茲龜茲國多小乘學不信涅槃遂至姑臧止於傳舍慮失經本枕之而寢有人牽之在地讖驚謂是盜者如此三夕聞空中語曰此是如來解脫之藏何以枕之讖乃慚悟別置高處夜有盜之者舉不能勝乃數過舉之遂不能動明旦讖持經去不以為重盜者見之謂是聖人悉來拜謝河西王沮渠蒙遜聞讖名呼與相見接待甚厚蒙遜素奉大法志在弘通請令出其經本讖以未參土言又無傳譯恐言舛於理不許即翻於是學語三年方譯初分十卷是時沙門慧嵩道朗獨步河西值其宣出法藏深相推重轉易梵文嵩公筆受道俗數百人疑難縱橫讖臨機釋滯未曾留礙嵩朗等更請廣出餘經謂大集大雲悲華地持等兼涅槃經總十九部讖以涅槃經本品數未足還國尋求值其母亡遂留歲餘後於于闐更得經本復還姑臧續譯成四帙焉讖以玄始三年甲寅創首翻譯至十五年景寅都訖讖甞造遜云有鬼入聚落必多災疫遜不信欲躬見為驗讖即以術加遜遜見而駭怖讖曰宜潔誠齋戒神呪驅之乃讀呪三日謂遜曰鬼北去矣既而北境之外疫死萬數遜益敬憚禮遇彌崇會魏大武皇帝聞其道術遣使迎請且告遜曰若不遣讖便即加兵遜自揆國弱難以拒命兼慮讖多術或為魏謀已進退惶惑乃密計除之初讖譯出涅槃卷數已定而外國沙門曇無發云此經品未盡讖甞慨然誓必重尋蒙遜因其行志乃偽資發遣厚贈寶貨未發數日乃流涕告日讖業對將至眾聖不能救矣以本有心誓義不容停行四十里遜密遣刺客害之時年四十九眾咸慟惜焉既而遜左右常白日見鬼神以劍擊遜至四月寢疾而終初讖在姑臧有張掖沙門道進從讖受菩薩戒讖云且悔過乃竭誠七日七夜至第八日晨詣讖求受讖忽大怒進更思惟但是我業障未銷耳乃勠力三年且禪且懺即於定中見釋迦文佛與諸大士授己戒法其夕同止十餘人皆感夢如進所見進欲詣讖說之未至十步讖驚起唱言善哉善哉已感戒矣吾當為汝作證次第於佛像前為說戒相時沙門道朗振譽關西當進感戒之夕朗亦通夢乃自卑戒臘求為法弟於是從進受者千有餘人傳授此法迄至于今皆讖之遺則有別記云菩薩地持經應是伊波勒菩薩傳來此土後果是讖傳譯疑讖或非凡也菩薩戒經八卷虛空藏經五卷優婆塞戒本一卷善信女經二卷無為道經二卷居士請僧福田經一卷決定罪福經一卷禪法要解二卷右一部二卷本闕安陽侯沮渠京聲即河西王蒙遜從弟為人強志疎通敏朗少有智鑒涉獵書記善於談論幼稟五戒銳意內典所讀眾經即能諷誦常以為務學多聞大士之盛業也少時甞度流沙到于闐國於瞿摩帝大寺遇天竺法師佛陀斯那安陽從之咨問道義斯那本學大乘天才秀出誦半億偈明了禪法故西方諸國號為人中師子安陽從受禪法諸祕要術口誦梵本東歸於涼以茂虔承和年中譯禪法要解一部阿毘曇毘婆沙論六十卷右一部六十卷其本見在沙門浮陀跋摩或云佛陀跋摩涼言覺鎧西域人也幼而履操明直聰悟出群習學三藏偏善毘婆沙常誦持此論以為心要承和年中達于姑臧先有沙門道泰志用強果少遊󱣾右遍歷諸國得毘婆沙梵本有萬偈至姑臧側席虛襟企待明匠聞跋摩遊心此論請為翻譯時蒙遜已薨子茂虔襲位以虔承和五年丁丑四月中旬於涼州內閑豫宮寺請跋摩譯焉泰即筆受沙門慧嵩道朗與義學僧三百餘人考正文義至七年己卯七月方訖凡一百卷沙門道挺為之製序有頃魏太武帝西伐姑臧涼土崩亂經書什物皆被焚蕩遂失四十卷今唯有六十存焉跋摩避亂西返莫知所終般泥洹經二十卷右一部二十卷本闕沙門釋智猛京兆新豐人稟性端明勵行清白少襲法服修業專至諷誦之聲以夜續晝每見外道人說釋迦遺跡及聞方等眾經布在西域常慨然有感馳心遐外以為萬里咫尺千載可追也遂以姚秦弘始六年甲辰之歲招結同志有十五人發跡長安渡河跨谷三十六所至涼州城既而西出陽關入于流沙二千餘里地無水草路絕行人冬則嚴癘夏則瘴炎人死聚骨以標行路駱駝負糧理極辛阻遂歷鄯鄯龜茲于闐諸國備觀風俗從于闐西南行二千里始登葱嶺同侶九人退還猛與餘伴進行千七百餘里至波淪國同旅竺道嵩又復無常將欲闍毘忽失尸所在猛悲歎驚異於是自力而前與餘四人三度雪山氷崖浩然百千餘仞飛絙為橋乘虛而過窺不見底仰不見天寒氣慘酷影戰魂慓復南行千里至罽賓國再渡辛頭河雪山壁立轉甚於前下多瘴氣惡鬼斷路行者多死猛誠心冥徹履險能濟既至罽賓城恒有五百羅漢住此國中而常往反阿耨達池有大德羅漢見猛至止歡喜讚歎猛諮問方土為說四天子事具在猛傳猛先於奇沙國見佛文石唾壺又於此國見佛鉢光色紫紺四際畫然猛香華供養頂戴發願鉢若有應能輕能重既而轉重力遂不堪及下按時復不覺重其道心所應如此復西南行三百里至迦維羅衛國見佛牙及肉髻骨佛影佛跡炳然具存又覩泥洹堅固之林降魔菩提之樹猛喜心內充設供一日兼以寶蓋大衣覆降魔像其所遊踐究觀靈變天梯龍池之事不可勝數後至華氏城是阿育王舊都有大智婆羅門名羅閱宗舉族弘法王所欽重造純銀塔高三丈沙門法顯先於其家已得六卷泥洹及見猛至問云秦地有大乘學不答曰悉大乘學羅閱驚歎曰希有希有將非菩薩往化耶猛就其家得泥洹梵本一部又尋得摩訶僧祇律梵本一部及餘經梵本誓願流通於是便反以甲子歲發天竺同行四僧於路無常唯猛與雲謩俱還涼州以茂虔承和年中譯出泥洹成二十卷猛以宋元嘉末卒昇歷尋遊方沙門記列道路時或不同佛鉢頂骨處亦乖爽將知遊往天竺非止一路頂鉢靈遷時屆異土故傳迹見聞難以例也大丈夫論二卷入大乘論二卷右二部四卷其本見在沙門釋道泰才敏自天冲氣疎朗博聞奇趣遠參異言往以漢土方等既備幽宗粗暢其所未練唯三藏九部故杖策冒險爰至葱西綜覽梵文義承高旨并獲婆沙梵本十萬餘偈及諸經論東歸於涼遂遇浮陀跋摩共翻毘婆沙論泰後自譯大丈夫論二部菩薩投身餓虎起塔因緣經一卷右一部一卷其本見在沙門釋法盛高昌人也亦於涼代譯投身餓虎經一卷故前高僧曇無讖傳末云于時有高昌沙門法盛亦經往外國有傳四卷其投身餓虎經後記云爾時國王聞佛說已即於是處起立大塔名為菩薩投身餓虎塔今見在塔東面山下有僧房講堂精舍常有五十眾僧四事供養法盛爾時見國中有人癩病及癲狂聾盲手脚躄跛及種種疾病悉來就此塔燒香然燈香泥塗地修治掃灑并叩頭懺悔百病皆愈前來差者便去後來輒爾常有百餘人不問貴賤皆爾終無絕時今詳僧傳之文及閱經記之說法盛遊於西域此事不虛復云親覩靈龕故應非謬若非盛之自譯何得著彼經終既能自往西方豈有不傳經教考覈終始事乃分明今為盛翻編載斯錄不退轉輪經四卷金剛三昧經二卷大忍辱經十卷金輪王經一卷賢劫五百佛名經一卷右五部一十八卷長房等錄並云是沙門僧祐新集釋道安涼土異經今還附入涼世目錄為失譯源庶知時代顯譯有無卷部多少出之處所已下新附此錄優婆夷淨行法門經二卷長者法志妻經一卷大愛道比丘尼經二卷三慧經一卷菩薩等行經一卷四無畏經一卷權變經一卷十漚惒經一卷七言禪利經一卷菩薩十漚惒經一卷瓶沙王經一卷有無經一卷五百偈經一卷須耶越國貧人經一卷浮木經一卷杯喻經一卷妖怪經一卷阿般計泥洹經一卷四非常經一卷五失蓋經一卷要真經一卷本無經一卷勸德經一卷十五德經一卷父母因緣經一卷慧行經一卷未生王經一卷內外無為經一卷道淨經一卷七事本末經一卷百寶三昧經一卷三乘經一卷耆域術經一卷五蓋雜疑經一卷太子智止經一卷道德章經一卷苦相經一卷須佛得度經一卷由經一卷分然洹國迦羅越經一卷五陰事經一卷義決法事經一卷十思惟經一卷分別六情經一卷三失蓋經一卷佛寶三昧經一卷法志女經一卷右四十七部四十九卷僧祐錄云安公涼土異經長房等錄闕而不載今還附入涼錄以為失譯祐載安公涼土異經總五十九部於中五部房錄已載今更出四十七部通前五十二部餘有七部一十四卷謹按長房等錄皆有所憑即非失譯是故此錄刪之不存今具條佚列之如左須菩提品經七卷文殊師利示現寶藏經二卷七知經一卷難龍王經一卷阿陀三時經一卷大五濁經一卷首至問十四章經一卷大方廣十輪經八卷通新及舊總五十三部合七十五卷並為北涼失源云宋劉氏都建業自初帝永初元年庚申至順帝昇明三年己未凡八主六十年緇素共有二十二人所出經論等并新集失譯諸經總四百六十五部七百一十七卷宋沙門佛陀什沙門畺良耶舍沙門曇摩蜜多沙門釋智嚴沙門釋寶雲沙門伊業波羅沙門求那跋摩沙門僧伽跋摩沙門求那跋陀羅沙門釋曇無竭居士沮渠京聲沙門釋慧簡沙門功德直沙門釋僧璩沙門釋法頴沙門竺法眷沙門釋翔公沙門釋道嚴沙門釋勇公沙門釋法海沙門釋先公沙門僧伽跋彌新集失譯諸經三百七部三百四十卷五分律三十卷五分比丘戒本一卷彌沙塞羯磨一卷右三部三十二卷沙門佛陀什宋言覺壽罽賓國人少受業於彌沙塞部專精律品兼達禪要以廢帝義符景平元年癸亥七月屆於楊都先沙門法顯於師子國得彌沙塞律梵本末及翻譯而顯遷化建業諸僧聞什既善此學於是請令出焉即以其年冬十一月集龍光寺譯稱為五分律付執梵文于填沙門智勝傳語龍光沙門竺道生東安沙門釋慧嚴共執筆參正宋侍中瑯瑘王練為檀越至來年十二月方訖仍出戒心及羯磨文等並行於世後不知所終觀無量壽佛經一卷觀藥王藥上二菩薩經一卷右二部二卷其本見在沙門畺良耶舍宋云持稱西域人性剛直寡嗜欲善誦阿毘曇博涉律部其餘諸經多所該綜雖三藏兼明而以禪門專業每一遊觀或七日不起常以三昧正受傳化諸國以元嘉元年甲子遠冒沙河萃于建業文帝義隆深加歎異勅止鍾山道林精舍沙門寶誌崇其禪法沙門僧含請譯觀無量壽及藥王藥上觀含即筆受以此二經是淨土之洪因轉鄣之祕術故沈吟嗟味流通宋國平昌孟顗承風欽敬資給豐厚顗出守會稽固請不去後移憩江陵元嘉十九年西遊岷蜀處處弘道禪學成群後還卒於江陵春秋六十矣虛空藏菩薩神呪經一卷觀虛空藏菩薩經一卷象腋經一卷諸法勇王經一卷轉女身經一卷觀普賢菩薩行法經一卷五門禪經要用法一卷新無量壽經二卷郁伽長者所問經一卷佛昇忉利天為母說法經一卷觀無量壽佛經一卷禪祕要經五卷右一十二部一十七卷沙門曇摩蜜多宋言法秀罽賓人也年六七歲神明澄正每見法事輒自然欣躍其親愛而異之遂令出家罽賓多出聖達屢值明師博好群經持深禪法所得之要極其微奧為人沈邃有慧解儀軌詳整生而連眉故世稱連眉禪師焉少好遊方誓志宣化周歷諸國遂適龜茲未至一日王夢神告曰有大福德人明當入國汝應供養明旦即勅外司若有異人入境必馳聞奏俄而蜜多果至王自出郊迎延請入宮遂從稟戒盡四事之供蜜多安而能遷不滯利養居數年蜜有去志神又降夢曰福德人捨王去矣王惕然驚覺既而君臣固留莫之能止遂度流沙進到燉煌於曠野之地建立精舍植㮈千株開園百畝房閣池林極為嚴淨頃之復適涼州仍於公府舊寺更營堂宇學徒濟濟禪業甚盛常以江左多民志欲傳法以元嘉元年展轉至蜀俄而出峽停止荊州於長沙寺造立禪舘翹誠懇惻祈請舍利旬有餘日遂感一枚衝器出聲放光滿室門徒道俗莫不更增勇猛人百其心居頃之㳂流東下至于建業初止中興寺晚憩祇洹其道聲素著傾都禮謁自宋文袁皇后及王子公主莫不設齋桂宮請戒椒掖參候之使旬日相屬蜜從元嘉元年甲子至十八年辛巳譯虛空藏神呪等經一十二部常以禪道教授學徒凡所歸投不遠千里四輩遠近皆號大禪師焉會稽太守孟顗深信真諦以三寶為己任素好禪味敬心慇重及臨浙河請與同遊乃以鄮縣之山建立塔寺東境舊俗多趣巫祝及妙化所移比屋歸正自西徂東無思不服後還建業憩定林下寺禪師天性凝靜雅愛山水以為鐘山鎮岳將美嵩華常嘆下寺基搆未窮形勝於是乘高相地揆卜山勢斬石刊木營建上寺殿房禪室肅然深遠實依俙鷲巖髣髴祇樹矣於是息心之眾萬里來集諷誦肅邕望風成化爰自西域至于南土凡所遊履靡不興造檀會敷陳教法初禪師之發罽賓也有迦毘羅神衛送遂至龜茲於中路欲返乃現形告辭禪師曰汝神力通變自在遊處將不相隨共往南方語畢即收影不見遂遠從至于楊都故仍於上寺圖像著壁迄至于今猶有聲影之驗潔誠祈福莫不享願以元嘉十九年七月六日卒于上寺春秋八十有七道俗四部行哭相趨仍葬于鍾山宋熙寺前無盡意菩薩經六卷法華三昧經一卷廣博嚴淨不退轉輪經四卷四天王經一卷普曜經八卷淨度三昧經一卷菩薩瓔珞本業經二卷生經五卷善德優婆塞經一卷阿那含經二卷右一十部三十一卷沙門釋智嚴西涼州人弱冠出家便以精勤著稱納衣宴坐蔬食永年每欲博事名師廣求經論遂周流西國進到罽賓入摩天陀羅精舍從佛馱先比丘諮受禪法漸染三年功踰十載佛馱先見其禪思有緒持深器異彼諸道俗聞而嘆曰秦地乃有求道沙門矣始不輕秦類敬接遠人時有佛馱跋陀羅比丘亦是彼國禪匠嚴乃要請東歸欲傳法中土跋陀嘉其懇至遂共東行踰越歲時達于關內恒相依附共止長安頃之跋陀橫為秦僧所擯嚴與西來徒眾並分散出關仍憩山東精舍坐禪誦經力精修學晉義熙十三年宋武西代姚泓剋捷旋旆塗出山東時始興公王恢從駕遊觀山川至嚴精舍見其同志三僧各坐繩床禪思湛然恢乃彈指三人開目俄而還閉不與交言恢心敬其奇訪諸耆老皆云隱居積歲未甞輕出恢即啟宋武延請還都莫肯行者屢請既至三人推嚴隨行恢道懷素舊禮事甚備還都即住始興寺嚴性虛靜志避囂塵恢乃於東郊之際更起精舍即枳園寺也嚴前還於西域所得梵本眾經未及譯寫到元嘉四年丁卯乃共沙門寶雲譯出無盡意等經十部嚴在寺不受別請分衛自資道化所被幽顯咸服嚴清素寡欲隨受隨施少而遊方無所滯著稟性冲邈不自陳敘故雖多美行世無得而盡傳嚴昔未出家時甞受五戒有所虧犯後入道受具足常疑不得戒每以為懼積年禪觀而不能自了遂更汎海重到天竺諮諸明達值羅漢比丘具以事問羅漢不敢判決乃為嚴入定往兜率宮諮啟彌勒彌勒答云得戒嚴大喜躍於是步歸行至罽賓無疾而卒時年七十八彼國凡聖燒身各處嚴雖戒操高明而實行未辦始移尸向凡僧墓地而尸重不起改向聖墓則飄然自輕嚴弟子智羽智遠故從西來報此徵瑞俱還外國以此推嚴信是得道人也但未知果向中間若深淺耳調伏眾生業經一音顯正法經善德婆羅門問提婆達多經毘羅三昧經二卷調伏眾生等四部五卷長房等錄皆云嚴譯今以前三別生後一疑偽今為實錄故並刪之佛本行經七卷新無量壽經二卷淨度三昧經二卷付法藏經六卷右四部一十七卷沙門釋寶雲涼州人也弱年出家精勤有學行志韻剛潔不偶於世故少以直方純業為名而求法懇惻忘身徇道誓欲躬覩靈跡廣尋經教以晉隆安之初遠適西域與法顯智嚴先後相隨涉履流沙登輸雪嶺勤苦艱至不以為難遂歷于填天竺諸國備覩靈異乃經羅剎之野聞天鼓之音釋迦影跡多所瞻禮雲在外域遍學梵書天竺諸國音字詁訓悉皆貫練後還長安隨禪師佛陀跋陀受業修學禪門孜孜不怠及禪師橫為秦僧所擯雲亦奔亡會廬山遠公解其擯事共歸楊都安止道場寺僧眾以雲志力堅猛弘道絕域莫不披衿諮問敬而愛焉初共智嚴同出諸經嚴既遷化雲獨宣譯以元嘉年中譯佛本行經等四部雲手執梵本口自宣譯華戎兼通音訓元正雲之所定眾咸信服初關中沙門竺佛念善於宣譯於符姚二代翻出眾經江左莫踰於雲故於晉宋之際弘通法藏沙門慧觀等咸友而善之雲性好幽居以保閑寂遂適六合山寺山多荒民俗好草竊雲說法教誘多有改惡禮事供養十室而九頃之道場慧觀臨卒請雲還都總理寺任雲不得已而還居道場遂許復還六合以元嘉二十六年終於山寺春秋七十有四其遊履外國別有記傳雜阿毘曇心十三卷右一部一十三卷闕本沙門伊葉波羅宋云自在西域人妙通三藏明解四含以元嘉三年景寅遊於彭城為北徐州刺史太原王仲德譯雜阿毘曇心譯至擇品緣礙未竟遂輟但成十卷刺史親自筆受至八年辛未更請求那跋摩續譯都成十三卷菩薩善戒經九卷菩薩善戒經一卷菩薩內戒經一卷優婆塞五戒儀經一卷沙彌威儀一卷四分比丘尼羯磨法一卷優婆塞五戒相經一卷龍樹菩薩為禪陀迦王說法要偈一卷善信二十二戒一卷經律分異記一卷右一十部一十八卷沙門求那跋摩宋言功德鎧本剎利種累世為王治在罽賓國祖父呵利跋陀以剛直徙從父僧伽阿難因潛隱山澤跋摩年十四便機見俊達深有遠度仁愛汎博崇德務善其母甞須野肉令跋摩辦之跋摩啟曰有命之類莫不貪生夭彼之命非仁人矣母怒曰設令得罪吾當代汝跋摩他日煮沺誤澆其指因謂母曰代兒忍痛母曰痛在汝身吾何能代跋摩曰眼前之苦尚不能代況三塗耶母乃悔悟終身斷殺至年十八相士見而謂曰君年三十當撫臨大國南面稱尊若不樂世榮當獲聖果至年二十出家受戒洞明九部博曉四含誦經百餘萬言深達律品妙入禪要時號曰三藏法師至年三十罽賓王薨絕無紹嗣眾咸議曰跋摩帝室之胤又才明德重可請令還俗以紹國位群臣數百再三固請跋摩不納乃辭師違眾林栖谷飲孤行山野遁迹人世後到師子國觀風弘教識真之眾咸謂已得初果儀形感物見者發心後至闍婆國初未至一日闍婆王母夢見一道士飛舶入國明旦果是跋摩來至王母敬以聖禮從受五戒母因勸王曰宿世因緣得為母子我已受戒而汝不信恐後生之因永絕今果王迫以母勅即奉命受戒染習既久專精漸篤頃之隣兵犯境王謂跋摩曰外賊恃力欲見侵侮若與鬪戰傷殺必多如其不拒危亡將至今唯歸命師尊不知何計跋摩曰暴寇相攻宜須禦捍但當起慈悲心勿興害念耳王自領兵擬之旗鼓始交賊便退散王遇流矢傷脚跋摩為呪水洗之信宿平復王恭信稍慇乃欲出家修道因告群臣曰吾欲躬栖法門卿等更擇明主群臣皆拜伏勸請曰王若捨國則子民無依且敵國凶強恃險相對如失恩覆則黔首奚處大王天慈寧不愍命王不忍固違乃就群臣請三願若許者當留治國一願凡所王境同奉和上二願盡所治內一切斷殺三願所有儲財賑給貧病群臣歡喜僉然敬諾於是一國皆從受戒王後為跋摩立精舍躬自引村傷王脚指跋摩又為呪治有頃平復道化之聲播於遐邇隣國聞風皆遣使要請時楊都名德沙門慧觀慧聰等遠挹風猷思欲飡稟以元嘉元年九月面啟文帝求迎請跋摩帝即勅交州刺史令汎舶延致觀等又遣沙門法長道冲道俊等往彼祈請并致書於跋摩及闍婆王婆多伽等必希顧臨宋境流行道教跋摩以聖化宜廣不憚遊方先已隨商人竺難提舶欲向一小國會值便風遂至廣州故其遺文云業行風所吹遂之於宋境此之謂也文帝知跋摩已至南海於是復勅州郡令資發至都路由始興經停歲許始興有虎匝山山形聳峭峯嶺高絕跋摩謂其髣髴耆闍崛乃改命靈鷲於山寺之外別立禪室去寺數里磬音不聞每至鳴椎跋摩已至或致雨不沾或履泥不濕時眾道俗莫不肅然增敬寺有寶月殿跋摩於殿北壁手自畫作羅云像及定光儒童布髮之形像成之後每夕放光久之乃歇始興太守蔡茂之深加敬仰後茂之將死跋摩躬自往視說法安慰後家人夢見茂之在寺中與眾僧講法實由跋摩化導之力也此山本多虎災自跋摩居之晝行夜往或時值虎以杖按頭弄之而去於是山旅水賓去來無梗感德歸化者十有七八焉跋摩嘗於別室入禪累日不出寺僧遣沙彌往候之見一白師子緣柱而立亘空彌漫生青蓮華沙彌驚恐大呼往逐師子豁無所見其靈異無方類多如此後文帝重勅觀等復更敦請乃汎舟下都以元嘉八年正月達于建業文帝引見勞問慇懃因又言曰弟子常欲持齋不殺迫以身徇物不獲從志法師既不遠萬里來化此國將何以教之跋摩曰夫道在心不在事法由己非由人且帝王與匹夫所修各異匹夫身賤名劣言令不威若不剋己苦躬將何為用帝王以四海為家萬民為子出一嘉言則士女咸悅布一善政則人神以和刑不夭命役無勞力則使風雨適時寒暖應節百穀滋繁桑麻欝茂如此持齋齋亦大矣不殺亦眾矣寧在闕半日之飡全一禽之命然後方為弘濟耶帝乃撫几歎曰夫俗人迷於遠理沙門滯於近教迷遠理者至道虛說滯近教者則拘攣篇章至如跋摩法師所言真謂開悟明遠可與談於天人之際矣乃勅住祇洹寺供給隆厚公王英彥莫不宗奉俄而於寺開講法華及十地法席之日軒蓋盈衢觀矚往還肩隨踵接跋摩神府自然妙辯天絕或時假譯人而往復懸悟跋摩即於祇洹寺譯菩薩戒經等十部並文義詳允梵宋弗差時影福寺尼慧果淨音等共請跋摩云去六年有師子國八尼至都云宋地先未經有尼那得二眾受戒恐戒品不全跋摩云戒法本在大僧眾發設不本事無妨得戒如愛道之緣諸尼又恐年月不滿苦欲更受跋摩稱云善哉苟欲增明甚助隨喜但西國尼年臘未登又十人不滿且令學宋語別因西域居士更請外國尼來足滿十數其年夏在定林下寺安居時有信者採花布席唯跋摩所坐花采更鮮眾咸崇以聖禮夏竟還祇洹其年九月二十八日中食未畢先起還閣其弟子至奄然已終春秋六十有五未終之前預造遺文偈頌三十六行自說因緣云已證二果手自封緘付弟子阿沙羅云我終後可以此文還示天竺僧亦可示此境僧也既終之後即扶坐繩床顏貌不異似若入定道俗赴者千有餘人並聞香氣芬烈咸見一物狀若龍蛇可長一尺許起於尸側直上衝天莫能名者即於南林戒壇前依外國法闍毘之四部鱗集香薪成𧂐灌之香油以燒遺陰五色焰起氣氳麗空是時天景澄朗道俗哀嘆仍於其處起立白塔欲重受戒諸尼悲泣望斷不能自勝初跋摩至宋文帝欲從受菩薩戒未及諮稟奄而遷化以本意不遂傷恨彌深乃令眾僧譯出其遺文毘尼摩得勒伽十卷雜阿毘曇心論十一卷勸發諸王要偈一卷分別業報略集一卷請聖僧浴文一卷右五部二十四卷沙門僧伽跋摩宋言眾鎧印度人也少而棄俗清峻有戒德明解律藏尤精雜心以元嘉十年癸酉步自流沙屆于建業風宇宏肅道俗敬異咸宗而事之號曰三藏法師初景平元年平陸令許桑捨宅建剎因名平陸寺後道場慧觀以跋摩道行純備請住此寺崇其供養以表其德跋摩共觀加塔三層行道諷誦日夜不輟僧眾歸集道化流布初三藏法師深明戒品將為影福寺尼慧果等重受具戒是時二眾未備而三藏遷化俄而師子國比丘尼鐵薩羅等至眾乃共請跋摩為師繼軌三藏祇洹慧義擅步揚都謂為矯異執志不同親與跋摩拒論翻覆跋摩摽宗顯法理證明允慧義遂迴其剛褊靡然推服乃率其弟子服膺稟戒僧尼受者數百許人宋彭城王義康嵩其戒範廣設齋供四眾殷盛傾于都邑頃之名德大僧慧觀等以跋摩妙解雜心諷誦通達先三藏雖譯未及繕寫以十一年九月於長干寺招集學士更請出焉寶雲譯語觀自筆受研校精悉周年方就續出摩得勒伽等凡五部跋摩遊化為志不滯一方既傳經事畢將還本土眾咸祈請莫之能留以元嘉十九年隨西域賈人舶還外國莫詳其終勝鬘師子吼一乘大方便方廣經一卷大方廣寶篋經三卷相續解脫地波羅蜜了義經一卷楞伽阿跋多羅寶經四卷菩薩行方便境界神通變化經三卷老母女六英經一卷申日兒本經一卷阿難陀目佉尼呵離陀經一卷央崛魔羅經四卷大法鼓經二卷大意經一卷十二頭陀經一卷樹提伽經一卷雜阿含經五十卷鸚鵡經一卷鞞摩肅經一卷四人出現世間經一卷十一想思念如來經一卷阿遬達經一卷過去現在因果經四卷摩訶迦葉度貧女經一卷十二品生死經一卷罪福報應經一卷眾事分阿毘曇論十二卷四品覺法經一卷賓頭盧突羅闍為優陀延王說經一卷虛空藏菩薩經一卷無量義經一卷諸法無行經一卷小無量壽經一卷八吉祥經一卷無崖際持法門經一卷貧子須賴經一卷現在佛名經三卷淨度三昧經三卷無憂王經一卷本行六波羅蜜經一卷異處七處三觀經一卷雜藏經一卷目連降龍王經一卷曰難經一卷釋六十二見經四卷請般特比丘經一卷十二頭陀經二卷阿那律七念章經一卷十報法三統略經一卷六齋八戒經一卷阿蘭若習禪經一卷菩薩訶欲經一卷那先經一卷十二遊經一卷第一義五相略集一卷右五十二部一百三十四卷沙門求那跋陀羅宋言功德賢中印度人也以大乘學故世號摩訶衍本婆羅門種幼學五明諸論天文書算醫方呪術靡不博慣後遇見雜心尋讀驚悟乃深崇佛法焉其家世外道禁絕沙門乃捨家潛遁遠求師匠即落髮改服專志學業及受具戒博通三藏為人慈和恭順事師盡懃頃之辭小乘師進學大乘大乘師試令探取經匣即得大品華嚴師喜而嘆曰汝於大乘有重緣矣於是讀誦講義莫能詶抗進受菩薩戒法乃奉書父母勸歸正法曰若專守外道則雖還無益若歸依三寶則長得相見其父感其至言遂棄邪從正跋陀前到師子諸國皆傳送資供既有緣東方乃隨舶汎海中塗風止淡水後竭舉舶憂惶跋陀曰可同心并力念十方佛稱觀世音何往不感乃密誦呪經懇到禮懺俄而信風暴至密雲降雨一舶蒙濟其誠感如此元嘉十二年乙亥至廣州時刺史車朗表聞文帝遣使迎接既至楊都勅名僧慧嚴慧觀於新亭郊勞其神情朗徹莫不虔敬雖因譯交言而欣若傾蓋初住祇洹寺而文帝延請深加崇敬瑯瑘顏延之通才碩學束帶造門於是楊都遠近冠蓋相望大將軍彭城王義康承相南譙王義宣並師事焉頃之眾僧共請出經於祇洹寺集義學諸僧譯出雜阿含經東安寺出法鼓經後於丹陽郡譯出勝鬘楞伽經徒眾七百餘人寶雲傳譯慧觀執筆往復諮祈妙得本旨後譙王鎮荊州請與俱行安止辛寺更創殿房即於辛寺出無憂王過現因果小無量壽央崛魔羅相續解脫波羅蜜了義現在佛名第一義五相略八吉祥等諸經并前所出凡五十二部多是弟子法勇傳度譙王欲請講華嚴等經而跋陀自忖未善宋語愧歎積旬即旦夕禮懺請乞冥應夢有人白服持劍擎一人首來至其前曰何故憂耶跋陀具以事對答曰無所多憂即以劍易首更安新頭語令迴轉曰得無痛耶答曰不痛豁然便覺心神喜悅旦起言義皆通備領宋語於是就講弟子法勇傳譯僧念為都講雖因譯人而玄解往復元嘉將末譙王屢有怪夢跋陀曰都中將有禍亂未及一年而二凶搆逆及孝建之初譙王陰謀即跋陀顏容憂慘而未及發言譙王問其故跋陀諫爭懇切乃流涕而出曰必無所冀貧道不客扈從譙王以其物情所信乃逼與俱下梁山之敗火艦轉迫去岸懸遠判無濟理唯一心稱觀世音手捉筇竹杖投身江中水齊至膝以杖刺水水深流駛見一童子尋後而至以手牽之顧其童子曰汝少兒何能渡我愰惚之間覺行十餘步仍得上岸即脫納衣欲賞童子顧覓不見舉身毛竪方知神力焉時王玄謨督軍梁山孝武帝駿勅軍中得摩訶衍善加料理驛信送臺俄而尋得合舸送都孝武即時引見顧問委曲曰企望日久今始相遇跋陀對曰既染舋戾分為灰粉今得接見重荷生造勅問並誰為賊答曰出家之人不預戎事然張暢宗靈秀等並是驅逼貧道所明但不圖宿緣乃逢此事孝武曰無所懼也是日勅住後堂供施衣物給以人乘初跋陀在荊州十載每與譙王書疏無不記錄及軍敗簡撿無片言及軍事者孝武明其純謹益加禮遇後因閑談聊戲問曰念丞相不答曰受供十年何可忘德今從陛下乞願為丞相三年燒香帝悽然動容義而許焉及中興寺成勅令移住為開三間房後於東府讌會王公畢集勅見跋陀時未及淨髮白首皓然孝武遙望顧謂尚書謝莊曰摩訶衍聰明機解但老期已至朕試問之其必悟人意也跋陀上階因迎謂之曰摩訶衍不負遠來之意但有一在即應聲答曰貧道遠歸帝京垂三十載天子恩遇銜愧罔極但七十老病唯一死在帝嘉其機辯勅延御而坐舉朝矚目後於󰻣陵界鳳皇樓西起寺每至夜半輒有推戶而喚視不見人眾屢魘夢跋陀燒香呪願曰汝宿緣居此我今起寺行道禮懺常為汝等若住者為護寺善神善不能居各隨所安既而道俗十餘人同夕夢見鬼神千數皆荷擔移寺去寺眾遂安大明七年天下亢旱祈禱山川累月無驗帝遂請令祈雨必使有感如其無効不須相見跋陀答曰仰憑三寶陛下天威冀必降澤如其無獲不復重見即往北湖釣臺燒香祈請不復飲食默而誦經密加祕呪明日晡時西北角雲起初如車蓋日在桑榆風震雲合連日降雨明旦公卿入賀見慰勅見慰勞䞋施相續跋陀自幼以來蔬食終身常執持香爐未甞輟手每食竟輟分食飛鳥鳥乃集手取食至明帝之世禮供彌盛到太始四年正月覺體不平便預與明帝及公卿等告辭臨終之日延佇而望云見天花聖像禺中遂卒春秋七十有五明帝慟惜贈送殷厚公卿會葬榮哀備焉般泥洹經一卷釋摩男本經一卷三藏法師自述諭一卷當來選擇諸惡世界經過去行檀波羅蜜經殺龍濟一國經三國緣經三小劫經佛入甘露調正意經阿蘭那經舍利弗等比丘得身作證經那賴經隨珠著海中經舅甥經舍利弗般泥洹經負債為牛經君臣經四食經阿難見妓樂啼哭無常經佛往慰迦葉病經佛命阿難詣最勝長者經二僑士經目連弟布施望即報經般泥洹等二十三部二十三卷或是別生抄經或非跋陀所出今為實錄故總刪之觀世音菩薩受記經一卷右一部一卷其本見在沙門釋法勇名曇無竭本姓李氏幽州黃龍國人也幼為沙彌便修苦行持戒誦經為師所異甞聞法顯寶雲諸僧躬踐佛國慨然有忘身之誓遂以宋永初之元招集同志沙門僧曇朗之徒二十五人共齎幡蓋供養之具發跡北土遠適西方初至河南國仍出海西郡進入流砂到高昌郡經歷龜茲沙勒諸國前登蔥嶺雪山棧路險惡驢馬不通層氷峨峨絕無草木山多瘴氣下有大江浚急如箭於東西兩山之脇繫索為橋相去極遠十人一過到彼岸已舉煙為識後人見煙知前已度方得更進若久不見煙則知暴風吹索人墮江中行蔥嶺三日方過復上雪山懸崖壁立無安足處石壁皆有故弋孔處處相對人各執四弋先拔下弋手攀上弋展轉相待三日方過乃到平地相待料撿同侶失十二人進至罽賓國禮拜佛鉢停歲餘學梵書竟便解梵語求得觀世音受記經梵文一部無竭同行沙門餘十三人西行到新頭那提河緣河西入月氏國禮拜佛肉髻骨及覩自沸木船後至檀特山南石留寺住僧三百餘人雜三乘學無竭便停此寺受具足戒天竺沙門佛陀多羅彼方眾僧云其已得道果無竭請為和尚漢沙門志定為阿闍梨於寺夏坐三月日復北行至中天竺曠絕之處常齎石蜜為糧其同侶八人路亡五人俱行屢經危棘無竭所齎觀世音經常專心擊念進涉舍衛國中野逢山象一群無竭稱名歸命即有師子從林中出象驚怖奔走後渡恒河復值野牛一群鳴吼而來將欲害人無竭歸命如初尋有大鷲飛來野牛驚散遂得免害其誠心所感在險克濟皆此類也後於南天竺隨舶汎海達廣州所歷事迹別有記傳元嘉末年達于楊都手自宣譯觀世音授記經一部今見傳于世後不知所終觀彌勒上生兜率天經一卷諫王經一卷治禪病祕要經一卷淨飯王涅槃經一卷進學經一卷八關齋經一卷五無返復經一卷佛大僧大經一卷耶祇經一卷末羅王經一卷摩達國王經一卷旃陀越國王經一卷五恐怖世經一卷弟子死復生經一卷迦葉禁戒經一卷菩薩誓經一卷中陰經一卷觀世音觀經一卷波斯匿王喪母經一卷佛母般泥洹經一卷弟子慢為耆域述經一卷長者音悅經一卷五苦章句經一卷分惒檀王經一卷弟子事佛吉凶經一卷生死變識經一卷優婆塞五戒經一卷賢者律儀經一卷右二十八部二十八卷居士沮渠京聲即北涼河西王蒙遜從弟安陽侯也魏併涼後南奔于宋晦志卑身不交世務常遊上塔寺以居士自畢丹陽尹孟顗見而善之請與相見一面之後雅相崇愛亟設供饌厚相優贍京聲以孝武帝孝建二年乙未於楊都竹園及鍾山定林上寺譯彌勒上生經等二十八部通習積久臨筆無滯京聲居絕妻拏無欲榮利從容法侶宣通經典是以建業白黑咸敬而嘉焉以大明之末遘疾而卒普明王經梵摩皇經󱇆夷比丘經優婆塞五法經釋種問優婆塞經清信士阿夷扇經五百梵志經普明王等七經六是別生一是疑偽今為實錄故並刪之閻羅王五天使者經一卷瞿曇彌記果經一卷長者子六過出家經一卷佛母般泥洹經一卷貧窮老公經一卷懈怠耕者經一卷請賓頭盧法一卷善生子經一卷佛般涅槃後諸比丘經一卷譬喻經一卷右一十一部一十一卷沙門釋惠簡未詳何許人也以孝武帝大明元年丁酉於鹿野寺譯五天使者等經十部真偽沙門法經藥師琉璃光經釋迦畢罪經殺身濟賈人經阿難見水光瑞經商人求財經瞿曇彌經舍衛城中人喪子發狂經學人亂意經大力士出家得道經二老男女見佛出家得道經旃闍摩暴志謗佛經竊為沙門經褐師捨家學道經呪願經真偽沙門等一十五部長房等錄並云慧簡所出今以多是別生等經故刪之不存也菩薩念佛三昧經六卷無量門破魔陀羅尼經一卷右二部七卷其本並在沙門功德直西域人也道契既廣善誘日新以孝武帝大明六年壬寅遊至荊州寓禪房寺沙門玄暢請出念佛三昧等經二部暢刊正文義詞旨婉密而暢舒手出香掌中流水莫之測也後適成都止大石寺即是阿育王塔乃手自作金剛密迹等十六神像傳至于今直留荊數年後不知所終矣十誦羯磨比丘要用一卷右一部一卷其本見在沙門釋僧璩姓朱吳國人出家為僧業弟子總銳眾經尤明十誦兼善史籍頗製文藻始住吳虎丘山孝武欽其風聞勅出楊都為僧正悅眾止于中興寺璩以大明七年癸卯撰十誦羯磨一部十誦比丘尼戒本一卷右一部一卷其本見在沙門釋玄頴俗姓索氏燉煌人十三出家為法香弟子在涼州公府寺與同學法力俱以律藏知名頴伏膺已後學無再請記在一聞研精律部博涉經論元嘉末至建業止新亭寺孝武以頴學業兼明勅為都邑僧正後辭任還多寶寺常習定閑房亦時開律席後移住長干寺以明帝太始元年中集出十誦尼戒一部兼出羯磨流行於代無盡意經十卷阿述達菩薩經一卷海意經七卷如來恩知不思議經五卷寶頂經五卷三密底耶經一卷右六部二十九卷其本並闕沙門竺法眷印度人也志性彌簡開利為務亦以明帝或太始年中於廣州譯無盡意等經六部濡首菩薩無上清淨分衛經二卷右一部二卷其本見在沙門釋翔公亦云朔公在南海群譯濡首菩薩經一部群錄直云宋世不顯年名未詳何帝佛藏大方等經一卷瓔珞本業經二卷右二部三卷其本並闕沙門釋道嚴於宋世譯佛藏方等經等二部群錄直云宋世不顯帝年梵女首意經一卷空淨三昧經一卷勸進學道經一卷右三部三卷其本並闕沙門釋勇公於宋世譯梵女首意等經三部群錄雖云宋世不顯帝年車匿經寂調音所問經一卷樂瓔珞莊嚴方便經一卷右二部二卷沙門釋法海於宋世譯寂調音等經二部群錄注云宋世譯出既不顯年未詳何帝月燈三昧經一卷右一部一卷其本見在沙門釋先公於宋世譯月燈經一部群錄注云宋世不顯譯年未詳何帝彌沙塞律抄一卷右一部一卷闕本沙門僧伽跋彌師子國人也譯彌沙塞律抄一部大周錄中指寶唱錄不言帝代其寶唱錄尋本且寄於宋錄以彰有據耳新集失譯諸經如來智印經一卷老母經一卷法滅盡經一卷甚深大迴向經一卷佛為黃竹園老婆羅門說學經一卷優波夷墮舍迦經一卷邪見經一卷大沙門百一羯磨法一卷迦丁比丘說當來變經一卷十方佛名經一卷華嚴淨經一卷三十七品經一卷七佛各說偈經一卷乳王如來經一卷現在十方佛名經一卷過去諸佛名經一卷千五百佛名經一卷五百七百佛名經一卷觀世音成佛經一卷文殊因緣經一卷文殊本願經一卷文殊觀經一卷彌勒須呵經一卷導師問佛經一卷颰陀菩薩百二十難經一卷持身菩薩經一卷賢首菩薩二百問經一卷金剛女菩薩經一卷善意菩薩經一卷菩薩從兜率天降中陰經一卷菩薩行喜經一卷菩薩淨本業經一卷菩薩初業經一卷菩薩四事經一卷菩薩十六願經一卷菩薩五十德行經一卷菩薩教法經一卷菩薩正行經一卷菩薩出入諸則經一卷菩薩母姓字經一卷菩薩家姓經一卷菩薩比丘經一卷菩薩經一卷菩薩作六牙象本事經一卷菩薩師子王經一卷諸天阿須倫鬪經一卷浴像功德經一卷陀隣尼目佉經一卷禮敬諸塔經一卷般若波羅蜜偈經一卷佛清淨偈經一卷太子出國二十偈一卷佛十力偈一卷十方佛神呪一卷四天王神呪一卷十二因緣結縷神呪一卷摩訶神呪一卷移山神呪一卷降魔神呪一卷威德陀羅神呪一卷和魔結神呪一卷鳩迦葉經一卷出要經二十卷行道經十卷長阿含經三卷弘道經二卷四天王經一卷金色女經一卷治禪鬼魅不安經一卷瞻波國佛說戒經一卷佛在誓枝山說法經一卷佛三毒事經一卷佛七事經一卷佛開和伏經一卷佛意行經一卷因佛生三心經一卷佛聚經一卷七佛本緣經一卷釋迦文杖鉢經一卷佛袈裟經一卷佛大衣經一卷迦葉解經一卷迦葉因緣經一卷舍利弗問署經一卷迦葉獨證自誓經一卷舍利弗嘆度女人經一卷舍利弗生西方經一卷舍利弗目連泥洹經一卷目連所問經一卷目連因緣經一卷阿難見變經一卷阿難陀經一卷阿那含七念經一卷羅漢菩子經一卷賓頭盧取鉢經一卷受行比丘經一卷愛身比丘經一卷旃比丘經一卷善星比丘經一卷六群比丘經一卷自在王比丘經一卷羅耶達比丘經一卷比丘和須蜜經一卷玄戒未來比丘經一卷比丘法相經一卷釋種子經一卷尊者婆蹉律經一卷罽賓二沙彌經一卷沙彌持戒經一卷海洲優婆塞會經一卷賢者雜事經一卷弟子修學經一卷弟子行澤中遇賊劫經一卷弟子精進經一卷迦提羅越問五戒經一卷那羅延天王經一卷毘沙門天王經一卷四大天王經一卷諸天壽經一卷魔現成佛經一卷魔王誡經一卷淨飯王經一卷佛葬閱頭檀王經一卷阿欲王作小兒時經一卷小阿育王經一卷優填王照逝心女經一卷迦夷王頭布施經一卷果尊王經一卷佛居士經一卷降恐王經一卷魔羅王經一卷摩登王經一卷舍夷國經一卷羅提坭王經一卷摩訶惟越王經一卷流沙王經一卷十四王經一卷王以竹施經一卷勸王持五戒經一卷太子旃舍羅差經一卷長者盛德經一卷長者法心經一卷長者仁賢經一卷長者洹羅越經一卷佛問淳陀長者受樂淨行經一卷婆羅門問事經一卷婆羅門等諍說經一卷六師詣波斯匿王經一卷尼揵齋經一卷明星梵志經一卷兜率梵志經一卷梵志拔陀經一卷梵志計火淨經一卷梵志問疑經一卷梵志意經一卷梵志好母經一卷梵志淫女經一卷梵志六師經一卷天后賢女經一卷德女問經一卷貧女小施獲弘報經一卷彌家女經一卷二人作沙門弟斷兄舌經一卷氣噓殺旃陀羅經一卷眼能視殺人經一卷孤獨三兄弟經一卷阿劍佗經一卷不蘭伽經一卷小申日經一卷波羅奈媈四姓經一卷波姓家主叩書不經一卷提謂經一卷強羅經一卷金轉龍王經一卷蘇曷龍王經一卷三龍王經一卷虎王經一卷蝎王經一卷毒龍蛇施經一卷放牛法經一卷養牛經一卷閻羅王經一卷餓鬼經一卷鐵杵泥犁經一卷緣經一卷藥經一卷苦慧經一卷慧達經一卷法足經一卷身數經一卷選福經一卷布施經一卷助善經一卷古來經一卷孝順經一卷緣本經一卷度世經一卷法藏經一卷明住經一卷善憩經一卷植質經一卷名相經一卷怪異經一卷滅怪經一卷本鉢經一卷案鉢經一卷諸法經一卷與脫經一卷伏願經一卷寶見經一卷真提經一卷明義經一卷見在經一卷釋論經一卷雜事經一卷旨解經一卷釋學經一卷度道俗經一卷諸福德經一卷說人身經一卷施色力經一卷色入施經一卷戒法律經一卷未生火經一卷未生災經一卷念佛品經一卷須彌山經一卷成敗品經一卷世間珍寶經一卷現道神足經一卷成行無想經一卷悔過除罪經一卷深自僥倖經一卷布施持戒經一卷生西方齋經一卷造浴室法經一卷有疑往解經一卷長阿含方法經一卷令人孝有德經一卷人於出家者經一卷心應深貧慕經一卷地水火風空經一卷求欲者除意經一卷持戒教人殺生經一卷七月十五日臘法經一卷功高憍慢有二意經一卷歡喜布施有五事經一卷三夢經一卷三悔處經一卷二乘無常經一卷四署經一卷四等意經一卷四政斷經一卷四厚經一卷五署經一卷五穀世經一卷五亂經一卷五邪經一卷六禪經一卷六度六十行經一卷六輩阿惟越致經一卷七眾經一卷七流經一卷七使經一卷七輩人橫死經一卷七歲作善經一卷八方萬物無常經一卷八雙經一卷九結經一卷九惱經一卷九道觀身經一卷十部僧經一卷十二意經一卷十二阿練若高行經一卷十二部經名一卷三十二僧那經一卷三十四意經一卷五十德相經一卷六十品經一卷六十二疑經一卷十二觀經一卷百法經一卷惟日三昧經一卷月電三昧經一卷無言三昧經一卷阿和三昧經一卷禪行法經一卷須彌山譬經一卷日月譬經一卷海水譬經一卷藥草喻經一卷功德天譬經一卷賢劫譬經一卷金剛譬經一卷寶藏譬經一卷明珠譬經一卷聚木譬經一卷四大譬經一卷五部威儀所服經一卷結界文經一卷沙彌離戒一卷五戒報應經一卷六足阿毘曇經一卷雜譬喻經六卷譬喻經一卷雜譬喻經一卷右三百七部三百四十卷並是梁代沙門僧祐錄中新集失譯諸經然僧祐本錄祐所新集總一千三百六部一千五百七十卷今細搜撿餘九百九十九部一千二百三十卷多是諸別生經或長房等失譯錄中已載及有代錄之中標其譯主除此之外有三百七部三百四十卷搜撿長房等錄皆未曾載今新集於此以為失源然祐錄中但云失譯不標年代今且附於宋錄之末庶免遺漏焉齊蕭氏都建業自高帝建元元年己未至和帝中興二年壬午凡經七主二十四年沙門七人所譯經律總一十二部三十三卷沙門曇摩伽陀耶舍沙門摩訶乘沙門僧伽跋陀羅沙門達摩摩提沙門求那毘地沙門釋曇景沙門釋法化無量義經一卷右一部其本見在沙門曇摩伽陀耶舍齊言法生稱中印度人悟物居情道利無捨以高帝道成建元二年辛酉於廣州朝亭寺譯無量義經一部耶舍手善隷書口解齊言傳受經人武當山沙門慧表永明三年齎至楊都繕寫流布五百本生經一卷他毘利律一卷右二部二卷其本並闕沙門摩訶乘西域人也栖心妙道結志弘通以武帝󱫁永明年中於廣州譯五百本生經等二部善見律毘婆沙十八卷右一部一十八卷其本見在沙門僧伽跋陀羅齊言眾賢西域人懷道放曠化惠無窮師資相傳云佛涅盤後優波離既結集律藏訖即於其年七月十五日受自恣竟以香華供養律藏便下一點置律藏前年年如是優波離欲涅盤持付弟子陀寫俱陀寫俱欲涅盤付弟子須俱須俱付弟子悉伽婆悉伽婆付弟子目揵連子帝須目揵連子帝須付弟子旃陀跋闍如是師師相付至今三藏法師三藏將律藏至廣州臨上舶反還去以律藏付弟子僧伽跋陀羅跋陀以武帝永明六年戊辰共沙門僧禕於廣州竹林寺譯出名為善見律毘婆沙因共安居以永明七年己巳歲七月半受自恣竟如前師法以香華供養律藏訖即下一點當其年計得九百七十五點點是一年趙伯休梁大同元年於廬山值苦行律師弘度得此佛涅盤後眾聖點記年月訖齊永明七年伯休訪弘度云自永明七年已後云何不復見點弘度答云自此已前皆是得道聖人手自下點貧道凡夫止可奉持頂戴而已不敢輒點伯休因此舊點下推至梁大同九年癸亥歲合得一千二十八年昇依伯休所計推至大唐開元十八年庚午之歲合得一千二百一十六年若然則是如來滅度遠近參差未堪取行妙法蓮華經提婆達多品第十二觀世音懺悔除罪呪經一卷右二部二卷沙門達摩摩提齊言法意西域人悟物情深隨方啟喻以武帝永明八年庚午為沙門法獻於楊都瓦官寺譯提婆達多品等二部獻時為僧正初獻以宋元徽三年遊歷西域於于闐國得經梵本并及佛牙有迦毘羅神衛護還宋經至齊永明中共沙門法意譯出佛牙安置鍾山上定林寺到梁普通三年正月忽有數人並執器仗初夜扣門稱臨川殿下奴叛有人告云在佛牙閣上請開閣捨視寺僧從其言主師至佛牙座前開函取牙作三禮已錦巾盛牙繞山東去後尋却得還安定林隋文併陳仍在鍾岳至仁壽三年內使令豫章王暕從楊州將獻文帝其年五月十五日勅送東禪定寺供養佛牙靈異具如僧祐佛牙記此不復廣其東禪定寺即今大莊嚴寺是也須達經一卷百喻經四卷十二因緣經一卷右三部六卷沙門求那毘地齊言德進中印度人弱齡從道師事天竺大乘法師僧伽斯那聰慧強記勤於諷習所誦大小乘經十餘萬言兼學世典明解陰陽其候時逆占多有徵驗故道術之稱有聞西域建元初來至江淮止毘耶離寺執錫從徒威儀端肅王公已下競相請謁初僧伽斯那於天竺國抄集修多羅藏十二部經中要切譬喻撰為一部凡有百事以教授新學毘地悉皆通誦兼明義旨以武帝永明十年壬申秋九月譯為齊文即百喻經也復出須達及十二因緣經自宋大明已後譯經殆絕及其宣流法寶世咸美之毘地為人弘厚有識度善於接誘勤躬行道夙夜匪懈是以外國僧眾萬里歸集南海商人悉共宗事供贈往來歲時不絕性頗畜積富於財寶然營建法事已無私焉於建鄴淮側造正觀寺重閣層門殿房整飾養徒施化德業甚著以中興二年冬卒摩訶摩耶經一卷未曾有因緣經二卷右二部三卷其本並在沙門釋曇景不知何許人於齊代譯摩耶經等二部群錄直云齊世譯出既不顯年未詳何帝腹中女聽經一卷右一部一卷闕本沙門釋法化以廢帝寶卷永元年中誦出胎中女聽經一部眾錄相承並云誦出未詳誦意依而列之以有先譯故免疑失梁蕭氏都建業自武帝天監元年壬午至敬帝大平二年丁丑凡經四主五十六年緇素九人所出經律論及諸傳記等并新集失譯諸經總四十七部二百一十七卷梁沙門釋僧祐沙門曼陀羅仙沙門僧伽婆羅沙門釋寶唱沙門釋明徽王子月婆首那沙門波羅末陀沙門釋慧晈無名氏新集失譯諸經釋迦譜十卷出三藏記集十五卷弘明集十四卷右三部三十九卷其本並在沙門釋僧祐揚都建初寺僧也本姓俞氏其先彭城下頗人父世居建業祐年數歲入建初寺禮拜因踊躍樂道不肯還家父母怜其志且許入道師事僧範道人年十四家人密為訪婚祐知而避至定林投法達法師達亦戒德精嚴為法門梁棟祐師奉竭誠及年滿具戒執操堅明初受業於沙門法頴頴既一時名匠為律學所宗祐迺竭思鑽求無昏曉遂大精律部有勵先哲武帝衍深相禮遇凡僧事碩疑皆勅審決年衰脚疾勅聽乘輿入內為六宮受戒其見重如此及齊竟陵文宣王子良梁臨川王宏南平王偉儀同陳郡袁昴永康定公貴嬪丁氏等並崇其戒範盡師資之敬凡白黑門徒萬有餘眾祐洞明律藏兼善文藻搜集記錄撰為部帙庶尋覽之者功省而博達實法門之綱要釋氏之元宗也自蕭齊末爰及梁代撰釋迦譜等三部自外法苑集世界記師資傳等以非入藏故闕不論並如三藏記等具顯文殊師利所說摩訶般若波羅蜜經二卷法界體性無分別經二卷寶雲經七卷右三部一十一卷其本並在沙門曼陀羅仙梁言弱聲亦云弘弱扶南國人神解超悟幽明畢觀無憚夷險志在開化大齎梵經遠來貢獻以武帝天監二年癸未屆于楊都勅僧伽婆羅令共翻譯遂出文殊般若等經三部雖事傳譯未善梁言故所出經文句隱質文殊師利所說般若波羅蜜經一卷大乘十法經一卷度一切諸佛境界智嚴經一卷八吉祥經一卷孔雀王呪經二卷舍利弗陀羅尼經一卷文殊師利問經二卷菩薩藏經一卷解脫道論十二卷阿育王經十卷右一十部三十二卷其本並在沙門僧伽婆羅梁言眾鎧亦云僧養扶南國人也幼而頴悟早附法律雖經論具探而偏習對法聲聞漸布垂譽海南具足已後廣精律藏勇意觀方樂宗開化聞齊國弘法隨舶至都住正觀寺為天竺沙門求那跋陀弟子復從跋陀研精方等未盈炎燠博涉多通乃解數國書語值齊曆亡墜道教凌夷婆羅乃靜潔身心外絕交故擁室栖閑養素資業大梁御寓搜訪術能以天監五年被勅徵召於揚都壽光殿華林園正觀寺占雲舘扶南舘等五處傳譯即以天監五年景戌至普通元年庚子譯文殊般若經等十部初翻經日於壽光殿武帝躬臨法座筆受其文然後乃付譯人盡其經本勅沙門寶唱慧超僧智法雲及袁曇允等相對疏出華質有敘不墜譯宗天子禮接甚厚引為家僧所司資給道俗改觀婆羅不畜私財以其嚫施成立寺宇大尉臨川王宏接遇隆重普通五年因疾卒于正觀寺春秋六十有五經律異相五十卷比丘尼傳四卷右二部五十四卷其本並在沙門釋寶唱楊都莊嚴寺僧也俗姓峯氏吳郡人僧祐律師之高足也博識洽文罕有其匹武帝甚相崇敬天監年中頻勅撰集皆愜帝旨十五年景申又勅撰集經律異相一部唱又撰尼傳四卷房錄之中復有名僧傳等七部非此入藏故闕不論餘並備在續高僧傳五分比丘尼戒本一卷右一部一卷其本見在沙門釋明徽楊都建初寺僧也戒行精苦習彌沙塞部徽以宋時覺壽譯彌沙塞律但出比丘戒本而無尼戒遂以武帝普通三年壬寅於大律內抄出尼戒一卷即今見行者是大乘頂王經一卷右一部一卷其本見在王子月婆首那中印度優禪尼國王之子生而俊朗體悟幽微專學佛經尤工義理洞曉音韻兼善方言先於東魏興和年中譯經三部梁大同中從魏之梁武帝留住勅遣總知外國使命因譯頂王經一部金光明經七卷無上依經二卷涅槃經本有今無偈論一卷決定藏論三卷大乘起信論一卷如實論一卷仁王般若經一卷彌勒下生經一卷十七地論五卷中論一卷三世分別論一卷右一十一部二十四卷沙門波羅末陀梁言真諦或云拘羅那他此曰親依竝梵文名字也本西印度優禪尼國人婆羅門種姓頗羅墮景行澄明器宇清肅風神爽拔悠然自遠群藏廣部罔不厝懷藝術異能偏素諳練雖遵融佛理而以通道知名遠涉艱開無憚夷險歷遊諸國遂止中天梁武大同中勅直省張汜等送扶南獻使返國仍遣聘中天竺摩伽陀國請名德三藏并求大乘諸論雜華經等真諦遠聞行化儀軌聖賢搜選名匠惠益氓品彼國乃屈真諦并齎經論恭膺帝旨既素蓄在心渙然聞命以大同十二年八月十五日達于南海㳂歷險闊仍滯兩春以太清二年閏八月始屆都邑武皇面申禮敬安置於寶雲殿竭誠供養帝欲傳翻經教不羨秦時更出新文有逾齊日屬道銷梁季寇羯憑凌法為時崩不果宣述乃步入東土又往富春令陸元哲創奉問律將事傳譯招延英秀沙門寶瓊等二十餘人翻十七地論適得五卷而國難未靜側附通傳至大寶年為侯景請還在臺供養于斯時也兵飢相接法幾頹焉會元帝啟祚承聖清夷乃止于金陵正觀寺與願禪師等二十餘人翻金光明經三年二月還返豫章又往新吳始興後隨蕭大保度嶺至于南康並隨方翻譯栖遑靡託諦於梁代所出經論總十一部梁末入陳復出經論如後所述長房內典等錄有十八部論一卷亦云諦譯今尋文句非是諦翻既與部執本同不合再出今此刪之如別錄中述復有金光明疏等六部二十六卷並是真諦所撰亦並刪之高僧傳十四卷右一部一十四卷其本見在沙門釋慧晈未詳氏族會稽上虞人學通內外博訓經律住嘉祥寺春夏弘法秋冬著述撰涅槃梵網義疏又以唱公所撰名僧頗多浮冗因遂開例成廣著高僧傳一部始于漢明帝永平十年終至梁天監十八年凡四百五十三載二百五十七人又傍出附見者二百三十九人都合四百九十六人開其德業大為十列其序略云前之作者或嫌以繁廣刪減其事而杭迹之奇多所遺削謂出家之士處國賓王應傲然自遠高蹈獨絕尋辭榮棄愛本以勵俗為賢若此而不論竟何所紀又云前代所撰多曰名僧竊謂名之與高如有優劣至若實行潛光則高而不名寡德適時則名而不高名而不高本非所紀高而不名則備之今錄故省彼名音代以高字謹詳覽此傳義例甄著文詞婉約實可以傳之不朽永為龜鏡矣大佛名經十六卷右一經時俗號為馬頭羅剎佛名傳出梁代未詳撰者名姓開元錄云似是近代所集乃取留支所譯十二卷者錯綜而成於中取諸經名目後取辟支佛名及菩薩名諸經阿羅漢名以為三寶次第總有三十二件禮三寶後皆有懺悔懺悔之下仍引馬頭羅剎偽經置之於後乃以凡俗鄙語雜於聖言本經雖真以有偽雜作此校量編於偽妄亂真錄中不得入藏由斯可否已數百年聖上文思聰明遠承付囑崇闡釋教導揚真乘親驗其文許編入藏貞元十五年十月二十三日乃頒制曰大佛名經一部十六卷左右監門衛將軍知內侍省事馬承倩奏前件經未入藏目錄勅旨宜令所司附入目錄又舊錄云尋其所集之者全是庸愚只如第四卷中南無法顯傳經在法寶中列此是行記元非是經置法寶中謬誤之甚古來語曰雖閑三藏對事猶迷以傳為經斯其事也以編集傳經請除之又舊錄云如第九卷云南無富樓那南無彌多羅大唐大遍覺三藏玄奘譯云滿慈子經中分二今請合稱又云南無阿難羅睺羅此乃二人經中合一今請分二亦何過焉諸如此流伏請改正下順人望上副天心編入貞元新定釋教目錄新集失譯諸經摩利支天經一卷六字神呪王經一卷虛空藏菩薩問佛經一卷三劫三千佛名經三卷牟梨曼陀羅呪經一卷阿吒婆拘鬼神大將上佛陀羅尼經一卷阿彌陀鼓音聲王陀羅尼經一卷大普賢陀羅尼經一卷大七寶陀羅尼經一卷六字大陀羅尼經一卷長者女菴提遮師子吼了義經一卷菩薩五法懺悔文一卷陀羅尼雜集一卷大乘五陰論一卷右一十四部二十五卷除五陰論餘並入藏見長房等失譯錄中闕而不載尋其文句非是遠代故編梁末以為梁代失源云魏元氏初都恒安南遷洛陽後遷鄴始從道武帝皇始元年景申終梁魏孝靖帝武定八年庚午凡一十三帝一百五十五年緇素一十二人所譯經論傳等總八十三部二百七十四卷於中七十三部二百五十五卷見在一十部一十九卷闕沙門釋慧覺沙門釋曇曜沙門吉迦夜沙門曇摩流支沙門釋法場沙門勒那摩提沙門菩提留支沙門佛陀扇多婆羅門瞿曇般若流支王子月婆首那沙門毘目智仙沙門達磨菩提賢愚經十三卷右一部一十三卷其本見在沙門釋慧覺一云曇覺祐云曇覺涼州人牆仞連霄風神爽悟戒地清拔慧鑒通微於于闐國得經梵本以太武皇帝太平真君六年乙酉從于闐還到高昌國共沙門威德譯賢愚經一部見靖邁經圖大吉義神呪經二卷淨度三昧經一卷付法藏傳四卷右三部七卷沙門釋曇曜未詳何許人也少出家攝行堅貞風鑒閑約以魏和平年中任北臺照玄統綏緝僧眾妙得其心住恒安石窟通樂寺即魏帝之所造也去恒安西北三十里武周山北面石崖就而鐫之建立佛寺名曰靈巖龕之大者舉高二十餘丈可受三千許人面別鐫像窮諸巧麗龕別異狀駭動人神櫛比相連三十餘里東頭僧寺恒供千人碑碣見在未卒陳委先是太武皇帝太平真君十年司徒崔皓邪佞諛詞令帝崇重道士寇謙之拜為天師珍敬老氏殘害釋種焚毀寺塔至庚寅年大武感致癘疾方始開悟兼有白足禪師來相啟發生愧悔心即誅崔皓埋之都市以口為廁令眾穢之至壬辰年大武云崩孫文成立即起塔寺搜訪經典毀法七載三寶還興曜慨前陵廢欣今重後以和平三年壬寅故於北臺石窟集諸德僧對天竺沙門譯吉義等經三部流通後賢意在無絕大方廣菩薩十地經一卷稱揚諸佛功德經三卷方便心論一卷付法藏因緣傳六卷雜寶藏經八卷右五部一十九卷沙門吉迦夜魏云何事西域人也遊化在慮導物為心以孝文帝延興二年壬子與照玄統沙門曇曜譯大方廣十地等經五部劉孝標筆受信力入印法門經五卷如來莊嚴智慧光明入一切佛境界經二卷金色鹿王經一卷右三部八卷沙門曇摩流支魏云法希亦曰法樂南印度人棄家入道偏以律藏傳名弘道為務感物而動宣武帝世遊化洛陽以景明二年辛巳至正始四年丁亥為宣武帝譯信力等經三部沙門道寶筆受見長房錄等辯意長者子經一卷右一部一卷其本見在沙門釋法場未詳何許人也亦以宣武帝時於洛陽譯辯意經一部妙法蓮華經論一卷究竟一乘寶性論四卷寶積經論四卷右三部九卷沙門勒那摩提或云婆提魏言寶意中印度人學識優贍理事兼通三藏教文凡誦一億偈偈三十二字尤明禪觀意在遊化以宣武帝正始五年戊子初屆洛邑遂譯法華論等三部沙門僧朗覺意侍中崔光等筆受當翻經日於洛陽內殿菩提留支傳本勒那扇多參助其後三德乃徇流言各傳師習不相詢訪帝以弘法之盛略敘曲煩勅三處各翻訖乃參校其間隱沒互有不同致有文旨時兼異綴後人合之共成通部見寶唱等錄初寶意沙門神理標異領牒魏詞遍盡隅隩帝每令講華嚴經披釋開悟精義每發一日正處高座忽有持笏執名者形如大官云奉天帝命來請法師講華嚴經意曰今以法席尚未停止待訖經文當從來命雖然法事所資獨不能建都講香火維那梵唄咸亦須之可請令定使者即如所請見講諸僧既而法事將了又見前使云奉天帝命故來下迎意乃含笑熙怡告眾辭訣奄然卒於法座都講等四僧亦同時俱逝凡所聞見歎未曾有毘耶娑問經二卷十地經論十二卷龍樹菩薩和香方一卷上之三部今並刪也金剛般若波羅蜜經一卷彌勒菩薩所問經一卷勝思惟梵天所問經六卷深密解脫經五卷入楞伽經十卷大薩遮尼乾子所說經十卷無字寶篋經一卷伽耶山頂經一卷謗佛經一卷大方等修多羅王經一卷佛語經一卷佛名經十二卷護諸童子陀羅尼經一卷法集經六卷差摩婆帝受記經一卷不增不減經一卷十地經論十二卷彌勒菩薩所問經論五卷大乘寶積經論四卷金剛般若波羅蜜經論三卷文殊師利菩薩問菩提經論二卷法華經論二卷勝思惟梵天所問經論四卷無量壽經論一卷十二因緣論一卷百字論一卷破外道小乘四宗論一卷破外道小乘涅槃論一卷寶性論四卷右三十部一百一卷沙門菩提留支魏言道希北印度人也遍通三藏妙入總持志在弘法廣流視聽遂挾道霄征遠莅葱左以魏永平之歲至止東華宣武下勅慇勤敬勞後處之永寧大寺供侍甚豐七百梵僧並皆周給勅以留支為譯經之元匠也其寺本孝明帝熙平元年靈太后胡氏所立在宮前閶闔門南御道之東中有九層浮圖架水為之舉高九十餘丈上有金剎復高十丈出地千尺去臺百里已遙見之初營基日掘至黃泉獲金像三十二軀太后以為嘉瑞奉信法之徵也是以飾制瓌奇窮世華美剎表置金寶瓶容二十五斛承露金盤一十一重鐵鎖角張槃及鎖上皆有金鐸如一石甕九級諸角皆懸大鐸上下凡有一百三十枚其塔四面九間六窓三戶皆朱漆扉扇垂諸金鈴層有五千四百枚復施金鐸鋪首佛事精妙彈土木之工繡柱金鋪驚駭心目高風永夜鈴鐸和鳴鏘鏘之音聞十餘里北有正殿形擬太極中諸像設金玉珠繡作工巧綺冠絕當世僧房周接千有餘間臺觀星羅參差間出彫飾朱紫繢以丹青括柏楨松異草叢集院臺周匝皆施椽瓦正南三門樓開三道三重去地二百餘尺狀若天門赫奕華麗夾門列四力士四師子飾以金玉莊嚴煥爛東西兩門例皆如此所可異者唯樓兩重北門通道俠路而置其四門外樹以青槐亘以淥水京師行旅多庇其下路斷飛塵不由淹雲之潤清風送涼豈藉合歡之發乃詔中書舍人常景製寺碑文故云須彌寶殿兜率淨宮莫尚於斯是也外國所獻經像皆在此寺寺既初成明帝及太后共登浮圖視宮中如掌內下臨雲雨上天清朗以見宮中事故禁人不聽登之時有西域沙門菩提達摩者波斯國人也越自西域來遊洛京見金盤炫日光照雲表寶鐸含風響出天外歌詠讚嘆疑是神工自云年一百五十歲歷涉諸國靡不周遍如此寺精廬閻浮所無也訖佛境界亦無有比口唱南無合掌連日孝昌二年大風發屋拔樹剎上寶瓶隨風而墮入地丈餘復命工人更安新者至永熙三年二月為天所震帝登凌雲臺望火遣南陽王寶炬錄尚書孫稚將羽林一千人來救于斯時也雷雨晦冥霰雪交注第八級中平旦火起有二道人不忍焚燼投火而死其焰相續經餘三月入地剎柱乃至周年猶有煙氣其年五月有人從東萊郡至云見浮圖在於海中光明儼然周覩非一俄而雲霧亂起失其所在至七月平陽王為侍中斛斯椿所脅西奔長安至十月而洛京遷于漳鄴先時留支奉勅創翻十地經論厥初命章宣武皇帝親自筆受然後方付沙門僧辯等訖盡論文佛法隆盛英俊蔚然相從傳授孜孜如也三藏留支從洛陽宣武帝永平元年戊子至鄴都孝靖帝天平二年乙卯將三十年相繼翻譯出金剛般若等經十地等論共三十部帝又勅清信士李廓撰眾經錄廓學通玄素條貫經論雅有標擬故其錄云三藏法師留支房內經論梵本可有萬夾所翻新文筆受󱡐本滿一間屋然其慧解與勒那相亞而神悟聰敏洞善方言兼工呪術則無抗行矣嘗坐井口澡灌內空弟子未來無人汲水留支乃操柳枝聊撝井中密加誦呪纔始數遍泉水上涌平及井欄即以鉢酌用之盥洗旁僧具見莫測其神咸共嘉歎大聖人也留支曰勿妄褒賞斯乃術法外國共行此方不習謂為聖耳懼惑世罔遂祕不宣奮迅王問經二卷不必定入印經一卷一切法高王經一卷第一義法勝經一卷一順中論二卷寶髻菩薩四法經論一卷三具足經論一卷轉法輪經論一卷眾經論目錄一卷菩薩境界奮迅法門經十卷十法經一卷無畏德菩薩經一卷如來師子吼經一卷銀色女經一卷正恭敬經一卷轉有經一卷阿難陀目佉尼訶離陀隣尼經一卷金剛上味陀羅尼經一卷攝大乘論二卷無字寶篋經一卷右一十部一十一卷沙門佛陀扇多魏言覺定北印度人神悟聰敏內外博通特善方言尤工藝術以孝明帝正光六年乙巳至孝靖帝元象二年己未於洛陽白馬寺及鄴都金華寺譯十法等經十部沙門曇林等筆受得無垢女經一卷聖善住意天子所問經三卷毘耶娑問經二卷奮迅王問經二卷不必定入定印經一卷一切法高王經一卷第一義法勝經一卷金色鹿王經一卷八部佛名經一卷順中論二卷唯識論一卷壹輸盧迦論一卷正法念處經七十卷無垢優婆夷問經一卷解脫戒本一卷菩薩四法經一卷寶意猶兒經一卷犢子道人問論一卷右一十八部九十二卷婆羅門瞿曇般若流支魏云智希中印度波羅㮈城淨志之種少學佛法妙閑經旨神理標異領悟方言以孝明帝熙平元年遊寓洛陽後京師遷鄴亦與時從以孝靖帝元象元年戊午至武定元年癸亥於鄴城內在金華昌定二寺及尚書令儀同高公第內譯得無垢女等經一十八部沙門僧昉曇林居士希義等筆受迴諍論一卷業成就論一卷又續高僧傳云當魏時有沙門菩提流支與般若流支前後出經而眾錄傳寫率多輕略各去上字但云流支而不知是何流支迄今群錄譯目相攝難得詳定昇今搜校實錄件注如前餘所未見侯諸後進耳摩訶迦葉經二卷僧伽吒經四卷頻婆娑羅王問佛供養經一卷右三部七卷王子月婆首那魏言高空中印度優禪尼國王子以孝靖帝元象元年戊午訖興和三年辛酉於鄴都司徒公孫騰之第譯迦葉等經三部沙門僧昉筆受首那從魏之梁及於陳代更譯諸經如別所述寶髻菩薩四法經論一卷三具足經論一卷轉法輪經論一卷業成就論一卷迴諍論一卷右五部五卷其本見在沙門毘目智仙北印度烏萇國人剎利王種釋迦之苗裔曩者流離王壞迦毘羅城誅殘釋種當斯時也有四釋子忿其見逼不思犯戒出外拒軍流離遂退歸還本國城中不受告曰吾為法種誓不行師汝退彼軍非吾族也既被放斥遠投諸國本是聖胤競宗樹之四釋支離皆王一國今烏萇梵衍王等並其後也嗣胤相承于今不絕智仙法師即斯王種妙閑三藏最善毘曇與瞿曇流支同遊魏境至瞿曇流支尊事為師以孝靖帝興和三年辛酉於鄴城內在金華寺共瞿曇流支譯寶髻論等五部沙門曇林筆受驃騎大將軍開府儀同三司御史中尉渤海高仲密為檀越啟請供養並見經前序記而智仙法師遊方弘化踰越沙險志在利生既啟梵文應多部卷但余見淺狹尋覽未周所覩五部經件述如右後進儻遇幸希續補使法門無謬豈不善歟自魏及唐傳錄非一智仙法師未蒙編載弘法之名莫著高行之迹靡彰傷哉悲哉深可嘆矣涅槃論一卷右一部一卷其本見在沙門達磨菩提此云法覺內典錄云達磨菩提譯涅槃論不顯帝代而編魏末今同彼附於此中齊高氏都建業從文宣帝天保元年庚午至高恒無諡承光元年丁酉凡經六主二十八年緇素二人所出經論八部五十二卷沙門那連提梨耶舍居士萬天懿菩薩見實三昧經十六卷大集月藏經十卷大集須彌藏經五卷大悲經五卷月燈三昧經一卷施燈功德經一卷法勝阿毘曇心論經六卷右七部五十一卷其本並在沙門那連提梨耶舍齊言尊稱北印度烏場國人正音應云鄔茶茶音持耶反奘法師云烏仗那唐翻之苑謂昔輪王之苑囿其王與佛同氏亦姓釋迦剎帝利種齊云土田主也由劫初之時先為分地主因即號焉今所謂國王者是也舍年十七發意出家尋值名師備聞正教二十有一得受具足戒聞諸宿老歎佛景迹或言某國有鉢某國有衣頂骨牙齒神變非一遂即起心願得瞻奉以戒初受須知律相既滿五夏發足遊方所以天梯石臺之迹龍廟寶塔之方廣周諸國並親頂禮僅無遺逸曾寄竹園寺一住十年通履僧坊多值明德有一尊者深識人機見語舍云若能靜修應獲聖果恐汝遊涉終無所成爾日雖聞情無領悟晚來欲想悔將何及耶舍北背雪山南窮師子歷覽聖迹仍旋舊壞乃覩烏場國主真大士焉自所經見罕儔其類試略述之安民以理民愛若親後夜五更先禮三寶香華伎樂竭誠供養日出陞殿方覽萬機次到辰時香水浴像宮中常設日百僧齋王及夫人手自行食齋後消食習諸武藝日景將昳寫十行經與諸僧共談法義復與群臣量議治政暝入佛堂自奉燈燭禮拜讀誦各有恒條了其常業乃還退靜三十餘年斯功不替王有百子誠孝居懷釋種餘風胤流此國但以寺接山阜野火所焚各相差遣四遠投告六人為伴行化雪山之北至于峻頂見有人鬼二路人道荒險鬼道利通行客心迷錯尋鬼道漸入其境便遭殺害昔有聖王於其路首作毘沙門天王石像手指人路同伴一僧錯入鬼道耶舍覺已口誦觀音神呪百步追及已被鬼害自以呪力得免斯厄因復前行又逢山賊專念前呪便蒙靈衛賊來相突對目不見循路東指到芮芮國值突厥亂西路不通反卿意絕乃隨流轉北至泥海之旁南距突厥七十餘里彼既不安遠投齊境天保七年屆於鄴都文宣帝洋極見殊禮偏異恒倫耶舍時年四十骨梗雄雅物議彈之緣是文宣禮遇隆重安置天平寺中請為翻經三藏殿內梵本千有餘夾勅送於寺處以上房為建道場供窮珍妙別立廚庫以表尊崇舍從文宣帝天保八年丁丑至高緯天統四年戊子於鄴城天平寺譯菩薩見實經等七部勅照玄大統沙門法上等二十餘人監掌翻譯照玄都瞿曇般若流支長子沙門達摩闍那及居士萬懿傳語舍於齊時大興正法弘暢眾心文宣重法殊異躬偏恭敬其奉信推誠為如此也耶舍每於宣譯之暇時陳神呪冥救顯助立功多矣未幾授昭玄都俄轉為統所獲供祿不專自資好起慈惠樂興福業設供飯僧施諸貧乏獄囚繫畜咸將濟之市󱈎閙所多造義井親自漉水津給眾生又於汲郡西山建立三寺依泉旁谷制極山美又收養癘疾男女別坊四事供承務令周給又往突厥客舘勸持六齋羊料放生受行素食又曾遇病百日不起天子皇后躬問起居耶舍歎曰我本外客德行未隆乘輿今降重法故爾內撫其心愧懼交集耶舍後至隋代更出諸經備在隋錄具如後述尊勝菩薩所問一切諸法入無量門陀羅尼經一卷右一部一卷其本見在居士萬天懿本姓拓跋北代雲中人也魏分十姓因為萬俟氏世居洛陽故復為河南人也後單稱萬氏少曾出家師婆羅門而聰慧有志力善梵書梵語兼工呪術由是應召得預翻傳之數懿以武成帝湛河清年中於鄴都自譯尊勝菩薩所問經一部見長房錄周宇文氏都長安從閔帝元年丁丑至靖帝大定元年辛丑凡經五帝二十五年沙門四人所出經論一十四部二十九卷周沙門攘那拔陀羅沙門闍那耶舍沙門耶舍崛多沙門闍那崛多五明論合一卷右一部一卷本闕沙門攘那跋陀羅周云智賢波頭摩國人雖善達三藏而偏精律部以明帝二年戊寅於長安舊城婆伽寺共闍那耶舍譯五明論一部耶舍崛多闍那崛多等傳沙門智僊筆受大乘同性經二卷大雲請雨經一卷寶積經三卷定意天子所問經五卷入如來智不思議經三卷佛頂呪經并功能一卷右六部一十五卷沙門闍那耶舍周言藏稱亦曰勝名中印度摩伽陀國人專修宴坐妙窮定業共二弟子耶舍崛多闍那崛多以武帝保定四年甲申至建德元年壬辰為大冡宰晉蕩公宇文護於長安舊城四天王寺譯大乘同性經等六部柱國平高公侯伏壽為總監撿校金光明經更廣壽量大辯陀羅尼經五卷十一面觀世音神呪經一卷須跋陀羅因緣論二卷右三部八卷沙門耶舍崛多周言稱藏優婆國人共小同學闍那崛多於武帝時為大冡宰宇文護於四天王寺及歸聖寺譯金光明經等三部妙法蓮華經普門品重誦偈一卷種種雜呪經一卷佛語經一卷金色仙人問經一卷右四部五卷沙門闍那崛多周言志德北印度揵達國人師徒周遊來達茲境以武帝時於四天王寺譯金色仙人問經後隨譙王宇文儉往益州於龍淵寺復譯普門偈等三部崛多入隋更廣翻譯備如後述陳氏都建業自武帝永定元年丁丑至煬帝禎明三年己酉凡經五主三十三年緇素三人所出經律論及集傳等總四十部一百三十三卷陳沙門拘羅那他王子月婆首那沙門須菩提金剛般若波羅蜜經一卷解節經一卷遺教經論一卷十八空論一卷攝大乘論三卷攝大乘論釋十五卷佛性論四卷中邊分別論二卷顯識論一卷轉識論一卷唯識論一卷寶行王正論一卷三無性論二卷無相思塵論一卷解捲論一卷廣義法門經一卷佛阿毘曇經二卷律二十二明了論一卷阿毘達磨俱舍釋論二十二卷隨相論一卷立世阿毘曇論十卷四諦論四卷部執異論一卷婆藪盤豆法師傳一卷金七十論三卷金剛般若論一卷大般涅槃經論一卷反質論一卷墮負論一卷成就三乘論一卷正說道理論一卷意業論一卷大空論三卷僧澀多律一卷俱舍論偈一卷俱舍論本六卷翻外國語七卷修禪定法一卷右三十八部一百一十八卷沙門拘羅那佗陳曰親依或云波羅末陀此云真諦並梵文之名字也本西印度優禪尼國人以梁武太清二年屆于建業頃屬梁季崩亂不果宣傳雖翻經論棲遑靡記逮陳武永定二年七月還返豫章又上臨川晉安諸郡真諦雖傳經論道鈌情離本意不申更觀機攘遂欲汎舶往楞伽修國道俗更請結誓留之不免物議遂停南越便與前梁舊齒重覆所翻其有文旨乖競者皆鎔冶成範始末備通至文帝天嘉四年楊都建元寺沙門僧准忍律師等並建標領欽聞新教故使遠浮江表親承芳問諦欣其來意乃為翻攝大乘等論首尾兩載覆疎宗旨而飄寓投委無心寧寄又汎小舶至梁安郡更裝大舶欲返西國學徒追逐相續留連太守王万奢述眾元情重申要請諦又且修人事權止海隅伺旅束裝未思安堵至三年九月發自梁安汎泊西引業風賦命飄還廣州十二月中上南海岸刺史歐陽穆公顧延住制旨寺請翻新文諦顧此業緣西還無指乃對沙門慧愷等翻廣義法門經及唯識論等後穆公薨沒世子紇重為檀越開傳經論時又許焉而神思幽通量非情測嘗居別所四絕水洲紇往造之嶺峻濤涌未敢凌犯諦乃鋪舒坐具在於水上跏坐其內如乘舟焉浮波達岸既登接對而坐具不濕依常敷置有時或以荷葉蹋水乘之而渡如斯神異其例甚眾至光太二年六月諦厭世浮雜情弊形骸未若佩理資神早生勝壞遂入南海北山將捐身命時智愷正講俱舍聞告馳往道俗奔赴相繼山川刺史又遣使人伺衛防遏躬自稽顙致留三日方紆本情因爾迎還止于王國寺時宗愷諸僧欲延還建業會楊輦碩望恐奪時勞乃奏曰嶺表所譯眾部多明無塵惟識言垂治術有蔽國風不隷諸華可流荒服帝然之故南海新文有藏陳世以太建元年遘疾少時遺訣嚴正勗示因果書傳累紙其文付弟子智休至正月十一日午時遷化時年七十有一明日於潮亭焚身起塔十三日僧宗法准等各齋經論還返匡山自諦來東夏雖廣出眾經而偏宗攝論故討尋教旨者通覽所譯則彼此相發綺繢鋪顯故隨處翻傳親流疏解諦從陳武永定二年戊寅至孝宣大建元年己丑更譯金剛般若經等三十八部微附華飾盛顯隋唐見曹毘別曆及隋費長房錄唐內典錄等餘有未譯梵本書並多羅樹葉凡有二百四十夾若依陳紙翻之則列二萬餘卷今見譯訖止是數夾之文並在廣州制旨王󱮀兩寺是知法寶弘博定在中天識量玼瑣誠歸東夏何以明之見譯藏經四千餘卷生便棄擲習學全希用此量情情可知矣初諦傳度攝論宗愷歸心窮檢教源銓頭義旨遊心既久懷敞相承諦又面對闡揚情理無狀一日氣屬嚴厲衣服單疎忍噤通霄門人側席愷等終夜靜立奉侍諮詢言久情諠有時服寐愷密以衣被覆足諦潛覺知便曳之于地其節儉知足如此愷如先奉侍逾久逾親以他日便喟然憤氣衝口者三愷問其故答曰君等欵誠正法實副參傳但恨弘法非時有阻來意耳愷聞之如噎良久聲淚俱發跪而啟曰大法絕塵遠通赤縣群生無感可遂埋耶諦以手指西北曰此方有大國非近非遠吾等沒後當盛弘之但不覩其興以為太息耳即驗往隔今統敷揚有宗傳者以為神用不同妄生異執惟識不識其識不無然無上依經二卷准經後記云梁代譯今編梁錄又長房內典等錄復有正論釋義等一十三部一百八卷今以並是經論義疏真諦所撰非梵本翻故刪不錄又內典錄中梁陳二代俱載起信論者非也勝天王般若波羅蜜經七卷右一部七卷其本見在王子月婆首那陳言高空中印度優禪尼國王之子從魏之梁譯業無輟以梁太清二年六月有于闐沙門求那跋陀齎勝天王般若一部梵文凡十六品始洎建業首那忽見德賢有此經典敬戀冥懷如對真佛因從祈請畢命弘宣德賢嘉其雅操虛心授與那得保持以為希遇屬侯景作亂未暇翻傳負載東西諷持供養民之所欲天必從焉遂屬陳朝󰊉於建業首那負笈懷經自遠而至江州刺史儀同共法氍渴仰大乘護持正法以文帝倩天嘉六年歲次乙酉七月辛巳朔二十三日癸卯勸請首那於州廳事略開題序設無遮大會四眾雲集五千餘人匡山釋僧果及遠邇名德並學冠百家博通五部各有碩難紛綸靡不煥然氷釋到其月二十九日還興業伽藍揵搥既響僧徒咸萃首那躬執梵文譯為陳語楊州阿育王寺釋智昕暫遊彭匯伏膺至教耳聽筆疏一言敢失再三循環撰為七卷訖其年九月十八日文句乃盡江州僧正釋慧恭時通三學始末監掌具經序及長房等錄那雖一身而備經涉歷元魏梁陳相繼宣譯後不測其終大乘寶雲經八卷右一部八卷本闕沙門須菩提陳言善現或云善吉亦云善業扶南國人解悟超群詞彩逸俗化物無倦遊方屆茲於楊都城內至敬寺為陳主譯大乘寶雲經一部隋楊氏都大興自文帝開皇元年辛丑至恭帝義寧二年戊寅相承三帝三十八年緇素十人所出經論及傳錄等總九十九部三百四十五卷洋川郡守瞿曇法智沙門毘尼多流支沙門那連提爾耶舍沙門闍那崛多沙門釋法經等沙門釋寶貴沙門菩提登翻經學士費長房沙門達摩笈多沙門釋信行業報差別經一卷右一部一卷其本見在優婆塞達磨闍那隋云法智姓瞿曇氏即元魏般若流支長子本中印度婆羅痆斯國人婆羅門種流滯東川遂鄉華俗父子相承祖習傳譯高齊之季為昭玄都齊國既平佛法同毀智因僧職轉任俗官冊授洋川郡守隋受周禪梵牒即來勅召智還使掌翻譯智既妙善隋梵二言執本自翻無勞傳度以開皇二年壬寅譯業報差別經一部成都沙門釋智鉉筆受文詞詮序義體趙郡沙門釋彥琮製序於興善寺譯業報差別經今為不然此經二年季春譯出季夏有詔始遷大興云興善寺翻入非詳審也大乘方廣總持經一卷象頭精舍經一卷右二部二卷其本並在沙門毘尼多流支隋言滅喜北印度烏萇國人不遠五百由延振錫巡坊來觀盛化至止便召入令翻經以文帝開皇二年壬寅譯方廣總持等經二部給事李道寶般若流支次子曇皮二人傳語長安沙門釋法纂筆受為隋言并整比文義沙門彥琮並皆製序大方等大集日藏經十卷大雲輪請雨經二卷大莊嚴法門經二卷德護長者經二卷百佛名經一卷力莊嚴三昧經一卷蓮華面經二卷堅固女經一卷右八部二十三卷其本並在沙門那連提黎耶舍隋言尊稱北印度烏萇國人先於齊國為昭玄統共昭玄都沙門法智譯經七部備在齊錄建德之季周武克齊佛教與國一時平殄耶舍外假俗服內襲三衣避地東西不遑寧息五眾凋窘投厝無所儉餓溝壑者減食施之老病扶力者隨緣濟益雖事力匱薄拒諫行之而神志休強說導無倦屯負留難便歷四年有隋御寓重興三寶開皇之始梵經遙應爰降璽書請來弘譯二年七月弟子道密等侍送入京住大興善寺其年季冬草創翻業勅昭玄統沙門曇延等三十餘人對翻主上禮問殷繁供奉隆渥年雖朽邁行轉精勤曾依舍利弗陀羅尼具依修業夢得境界自當作佛如此靈祥雜沓其例非一後移住廣濟為外國僧主存撫覉客妙得物心忽一旦告弟子吾年老力微不久去世及今明了誡爾門徒佛法難逢宜勤修學人身難獲慎勿空過言訖就枕奄爾而化時滿百歲即開皇九年八月二十九日初耶舍先逢善相者云年必至百亦合登仙中壽果終其言驗矣登仙冥理猶難測之然其形貌瓌奇頂如肉髮耳長而聳目正處中有異常倫特為殊相固是傳法之碩德也法主既傾哀驚道俗紹隆之事將漸墜焉凡於隋代譯經八部即大集日藏大雲輪大莊嚴法門等經是也並沙門僧琛明芬給事李道寶學士雲皮等僧俗四人更遞度語沙門智鉉道邃慧獻僧琨奉朝請庾質學士費長房等筆受昭玄統沙門曇延昭玄都大興善寺主靈藏等二十餘德監護始末至五年冬勘練俱了並沙門彥琮製序尋耶舍遊涉四十餘年國五十餘里十五萬瑞景靈迹勝寺高僧駛水深林山神海獸無非奉敬並預徵降事既廣周未遑陳敘沙門彥琮為之本傳具流於世護國菩薩經二卷移識經二卷發覺淨心經二卷虛空孕菩薩經二卷大方等大集賢護經五卷大集譬喻王經二卷佛華嚴入如來德智不思議境界經二卷四童子三昧經三卷妙法蓮華經添品七卷善思童子經二卷金光明經銀主陀羅尼品囑累品一卷大方等大雲請雨經一卷諸法本無經三卷大威燈光仙人問疑經一卷入法界體性經一卷希有希有校量功德經一卷善敬經一卷文殊尸利行經一卷八佛名號經一卷不空羂索呪經一卷十二佛名神呪經一卷一向出生菩薩經一卷金剛陀羅尼經一卷如來方便巧呪經一卷東方最勝燈王如來經一卷大法炬陀羅尼經二十卷大威德陀羅尼經二十卷五千五百佛名經八卷觀察諸法行經四卷無所有菩薩經四卷月上女經二卷出生菩提心經商主天子所問經一卷諸法最上王經一卷大乘三聚懺悔經一卷起世經一卷佛本行集經六十卷聖善住意天子所問經四卷諸佛護念經十卷右三十九部一百九十二卷沙門闍那崛多隋云志德北賢豆揵陀囉國人也居富留沙富邏城剎帝利種姓金步父名跋闍邏娑囉幼懷遠量長垂清範位居宰輔爕理有經崛多昆季五人身居最小宿殖德本早發道心適在髫年便求出離二親見其識量仍為贊成即入大林伽藍因蒙度脫其郁波弟耶名嗜那耶舍專修宴座妙窮定業其阿遮利夜名闍若那跋達羅遍通三學偏明律藏崛多自出家後孝敬專誠教誨積年指歸通觀然以賢豆聖境靈跡尚存便隨本師具得瞻奉時年二十有七受戒三夏師徒結志遊方弘法初有十人同契出境路由迦臂施國淹留歲序國王敦請其師奉為法主益利頗周將事巡歷便踰大雪山西足固是天險之峻極也至厭怛國既初至止野曠民希所須食飲無人營造崛多遂捨具戒竭力供侍數經時艱冥靈所祐幸免災橫又經謁羅槃陀及于闐等國屢遭夏雨寒雪暫時停住既無弘演棲寓非久又達吐谷渾國漸至鄯州于時即西魏後元年也雖歷艱危心愈猛厲發蹤跋涉三載于茲同伴十人唯存四箇以周明武成之歲初屆長安止草堂寺師徒遊化已果來心更登淨壇再受具足精誠從道尤甚由來既處京華漸通隋語名聞稍遠時輩所欽被詔延入後園共論佛法殊禮別供充諸禁中思欲通法無由自展具情上啟即蒙別勅為造四天王寺聽在居住自茲已後翻新經及接先闕既非弘泰羇縻而已會譙王宇文儉鎮蜀復請同行於彼三年恒任益州僧主住龍淵寺建德墮運像教不弘五眾一期同斯俗服武帝下勅追入京輦重加爵祿逼從儒禮秉操鏗然守死無懼帝愍其貞亮哀而放歸路出甘州北由突厥遇值中面他鉢可汗慇重請留因往復曰周有成壞勞師去還此無廢興幸安意住資給供養尚使稱心遂爾併停十有餘載闍梨智賢還西滅度未久之間和上遷化隻影孤寄莫知所安賴以北狄君民頗弘福利因斯飄寓隨方利物有齊僧寶暹道邃智周僧威法寶僧曇智照僧律等十人以武平六年相結同行採經西域往返七載將事東歸凡獲梵本二百六十部迴至突厥聞周滅齊併毀佛法退則不可進無所歸遷延彼間遂逢至德如渴值飲若暗遇明因與同居講道相翫所齎新經仍共尋閱請翻名題勘舊錄目轉覺巧便有異前人律等內誠各私慶幸獲寶遇匠得不虛行同誓焚香共契宣布大隋受禪佛法即興暹等齎經先來應運開皇元年季冬屆止勅付所司訪人令譯二年仲春便就傳述季夏詔曰殷之五遷恐民盡死是則以吉凶之土制長短之命謀新去故如農望秋龍首之山川原秀麗卉木滋阜宜建都邑定鼎之基永固無窮之業在茲可城曰大興殿門曰大興縣曰大興園苑池沼其號並同寺曰大興善也於此寺中傳度法本于時崛多仍住北狄至開皇四年大興善寺沙門曇延等三十餘人以躬當翻譯音義乖越承崛多在北乃奏請還京帝乃別勅追延崛西歸已絕流滯十年深思明世重遇三寶忽蒙遠訪欣願交并即與使乎同來入國于時文帝巡幸洛陽於彼奉謁天子大悅賜問頻仍未還京闕尋勅敷譯新至梵本眾部彌多或經或書且內且外諸有翻傳必以崛多為主僉以崛多言識異方字曉殊俗故得宣辯自運不勞傳度理會義門句圓詞體文意粗定銓本便成受筆之徒不費其力試比先達抑亦繼之五年勅令崛多共婆羅門沙門若那竭多開府高恭息都督天奴和仁及婆羅門毘舍達等道俗六人令於內史內省翻梵古書及乾文等于時廣濟寺唯獨耶舍一人譯經別勅崛多使兼翻經兩頭來往到十二年翻書記了二百餘卷進畢爾時耶舍先已終亡仍勅崛多專主翻譯移法席就大興善寺更召婆羅門沙門達摩笈多并勅高天奴高和仁兄弟等同傳梵語又增置十大德沙門僧休法粲法經慧藏洪遵慧遠法纂僧暉明穆曇遷等監掌翻事銓定宗旨沙門明穆彥琮重對梵本再審覆勘整理文義崛多曾傳于填東南二千餘里有遮拘迦國彼王純信敬重大乘宮中自有摩訶般若大集華嚴三部大經並十萬偈王躬受持親執鎖鑰轉讀則開香華供養又道場內種種莊嚴誘諸小王令入禮拜此國東南二十餘里山甚巖險有深淨窟置大集華嚴方等寶積楞伽方廣舍利弗華聚二陀羅尼都薩羅藏摩訶般若八部般若大雲經等凡十二部咸十萬偈國法相傳防衛守護又有入滅定羅漢三人窟中禪寂每至月半諸僧就山為其淨髮此則人法住持有生之所憑賴崛多道性純厚神志剛正愛德無厭求法不懈博聞三藏遠究真宗遍學五明兼閑世論經行得道場之功總持通神呪之理三衣一食終固其誠仁濟弘誘非關勸請勤誦佛經老而彌篤強識先古久而逾詣士庶欽重道俗崇敬隋滕王遵仰戒範奉以為師因事塵染流擯東越又在甌閩道聲載洽身心兩救為益極多至開皇二十年便從物故春秋七十有八崛多自西服來至東華循歷翻傳自開皇五年訖仁壽之末出護國等經總三十九部合一百九十二卷並詳撿陶治理教圓通文明義結具流於世見隋唐二錄眾經目錄七卷眾經目錄五卷右二部一十二卷其本並在沙門釋法經等並大興善寺翻經大德也開皇十四年甲寅撰一切經錄法經等二十大德緝撰成之總標綱紀位為九錄區別品類有四十二分合有二千二百五十七部五千三百一十卷揚化寺沙門明穆區域條分指蹤紘絡日嚴寺沙門彥琮覼縷綱維考校同異見長房錄又至仁壽二年勅所司請興善寺大德與翻經沙門及學士等披撿法藏詳定經錄隨類區辯總為五分單本第一重翻第二重別生第三賢聖集傳第四疑偽第五見闕都合二千一百九部五千五十八卷別生疑偽不須抄寫已外三分入藏見錄並沙門彥琮綜理裁定見續高僧傳合金光明經八卷右一部八卷其本見在沙門釋寶貴大興善寺僧也開皇十七年丁巳合金光明經一部貴即周世智度論師道安之神足翫閱群典見昔晉世沙門支敏度合兩支兩竺一白五家首楞嚴為一部作八卷合一支兩竺三家維摩為一部作五卷又沙門僧就合四家大集為六十卷諸此合經文義宛具斯既先哲遺縱貴遂依承以為規矩遂合涼世法豐周朝稱藏梁時真諦隋代志德前後所出共二十四分為八卷沙門彥琮重覆勘校品部究足始自于斯文號經王義稱深妙願言幽顯頂戴護持占察善惡業報經二卷右一部二卷其本見在沙門菩提登外國人也不知何代譯占察經一部長房錄云此經撿錄無目而經首題云菩提登在外國譯似近代出今諸藏內並寫流傳而廣州有一僧行塔懺法以皮作二枚帖子一書善字一書惡字令人擲之得善者好得惡者不好又行自撲法以為滅罪青州亦有一居士同行此法開皇十三年有人告廣州官司云是其妖官司推問其人引證云塔懺法依占察經自撲法依諸經中五體投地如太山崩廣州司馬郭誼來京向岐州具狀聞奏勅不信占察經道理令內史侍郎李元操共郭誼就寶昌寺問諸大德沙門法經等報云占察經目錄無名及譯處塔懺法與眾經復異不可依行勅云諸如此者不須流行今謂不然豈得以己管窺而不許有博見之士耶法門八萬理乃多途自非金口所宣何得顯斯奧旨大唐天后天冊萬歲元年勅東都佛授記寺沙門明佺等刊定一切經錄已編入正經訖後諸覽者幸無惑焉開皇三寶錄十五卷右一部一十五卷見在翻經學士費長房成都人也房本出家周廢僧侶權從儒服及隋興復仍習白衣時預參傳筆受詞義以歷代群錄多惟編經至於佛僧紀述蓋寡乃撰三寶履歷帝年始自周莊魯莊至於開皇末歲首列甲子傍列眾經翻譯時代附見綸綜號為開皇三寶錄撰成陳奏下勅行之其序略云今之所撰略准三書以為指南顯茲三寶佛生年瑞依周夜明經度時祥承漢宵夢僧之元始城壍棟梁毘贊光輝崇於慧皎其外傍採隱居歷年國誌典墳僧祐集記諸史傳等僅數十家摘彼翠翎成斯紀翮扇之千載風於百王共秉智矩之光照時昏暗同傳法流之潤洽世燋枯闡我皇猷道開厥始昔結集之首並指在某國某城今宣譯之功理須各宗時代故此錄體率舉號稱為漢魏吳及大隋錄也失譯疑偽依舊注之人以年為先經隨代而次有重列者猶約世分總其華戎黑白道俗合有一百九十七人都所出經律戒論傳二千一百四十六部六千二百三十五卷位而分之為十五軸一卷總目兩卷入藏三卷帝年九卷代錄代錄編鑒經翻譯之少多帝年張知佛在世之遐邇入藏別識教小大之淺深大方等善住意天子所問經四卷緣生初勝分法本經二卷藥師如來本願經一卷金剛般若論三卷菩提資糧論六卷攝大乘論釋論十卷緣生論一卷起世因本經十卷右九部四十六卷其本見在沙門達摩笈多隋云法密亦云法藏本南印度羅囉國人也剎帝利種姓弊耶伽囉有弟四人身居長子父母留戀不聽出家然以篤愛法門深願離俗年二十三往中印度界鞬拏究撥闍城於究牟地僧伽囉磨笈多於此寺中方得落髮改名法密年二十五方受具戒其郁波弟耶名佛馱笈多阿遮利夜名舊拏達多又一阿遮利夜名為普照通大小乘經論咸能誦說行賓茶夜法入第耶那恒入此觀以為常業笈多受具足後仍住三年就師學問師之所得略窺戶牖後以普照師為吒迦國王所請從師至彼經停一載師還本國笈多更留四年住於提婆鼻阿囉於是歷諸大小乘國及以僧寺聞見倍多北路商人頗至於彼遠傳東域有大支那國焉初雖傳述不甚明信未作來心但以志在遊方情無所繫遂往迦臂施國六人為伴仍留此國停住王寺笈多遂將四伴於國城中二年停止遍歷諸寺備觀所學遠遊之心尚未寧處其國乃是北路之會雪山北陰商旅咸湊其境於商客所又聞支那大國三寶興盛同侶一心屬意來此非惟觀其風化願在利物弘經便踰雪山西足薄佉羅國沙多叉拏國達摩悉鬢多國此諸國中並不久住足知風土諸寺儀式又至渴羅盤陀國留停一年未多開導又至沙勒國同伴一人復還本邑餘有三人停在王寺謂沙勒王之所造也經住兩載仍為彼僧講念破論有二千偈旨明三印多破外道又為講如實論亦二千偈約其文理乃是世間論義之法又至龜茲國亦停王寺又住二年仍為彼僧講釋前論其王篤好大乘多所開悟留引之心旦夕相造笈多係心東夏無志潛停密將一僧間行至焉耆國在阿蘭拏寺講通前論又經二年漸至高昌客遊諸寺其國僧侶多學漢言雖停二年無所宣譯又至伊吾便停一載值難避地西南路純砂磧水草俱乏同侶相須性命莫投乃以所齎經論權置道旁越山求水冀以存濟求既不遂勞弊轉增專誦觀世音呪夜雨忽降身心充悅尋還本途四顧茫然方道迷失踟蹰進退乃任前行遂達瓜州方知曲取北路之道也笈多遠慕大國跋涉積年初契同徒或有留歿獨顧單景屆斯勝地靜言思之悲喜交集尋蒙帝旨延入京城處之名寺供給豐渥即開皇十年冬十月也至止未淹華言略悉又奉別勅令就翻經移住興善執本對譯允正定繁所誦大小乘論並是深要至於宣解大弘微旨此方舊學頻遣積疑然而慈恕立身柔和成性心非道外行在言前戒地夷而靜智水幽而潔經洞字源論窮聲意加以威容詳正勤節高猛誦響繼晨宵法言通內外又姓好端居簡絕情務寡薄耆欲息杜希求無倦誨人有踰利己曾不忤顏於賤品輕心於微類遂使未覩者傾風暫謁者欽敬自居譯人之首惟存傳授所有覆疎務在綱領煬帝定鼎東都敬重隆厚至於佛法彌增崇樹乃下勅於洛水南濱上林園內置翻經舘搜舉翹秀永鎮傳法登即下徵笈多并諸學士並預集焉四事供承復恒常度致使譯人不墜其緒成簡無替於時及隋綱云頹効疊煙搆梵本新經一時斯斷笈多蘊其深解遂闕陳弘始於開皇中歲屆于京師即與崛多共參傳譯于時崛多拱權令望居最傳度梵隋時惟稱美至於深義莫不反啟斯人而容範滔然無涉世路所以傳譯聲望抑己揚人仁壽之末崛多以緣他事流擯東越笈多乘機專主傳譯從大業初年終大業末歲譯大方等善住意等經九部並文義澄潔華質顯暢沙門彥琮明則行炬等筆受至大唐武德三年終于洛納沙門彥琮為之作傳初笈多翻金剛斷割般若波羅蜜經一卷及普樂經一十五卷未及練覆值偽鄭淪廢不暇重修今卷部在京多明八相等事今謂大唐日照三藏翻方廣大莊嚴經一十二卷與舊普曜經梵本是同於中亦明八相等事與此普樂經亦應梵本同也大唐李氏都長安自高祖神堯皇帝武德元年歲次戊寅至皇帝貞元十六年庚辰之歲兼天后代凡經一百八十三載傳譯緇素已有四十六人所出經律論及傳錄等總四百三十五部二千四百七十六卷大唐沙門波羅頗迦羅蜜多羅沙門釋法琳沙門釋玄奘沙門釋道宣沙門釋玄應沙門釋靖邁沙門釋智通沙門伽梵達摩沙門阿池瞿多沙門釋玄惲沙門釋彥琮沙門那提沙門若那跋陀羅沙門地婆訶羅清信士杜行顗沙門釋復禮沙門釋慧立沙門釋懷素沙門佛陀多羅沙門佛陀波利沙門提雲般若沙門釋惠智沙門釋明佺沙門實叉難陀婆羅門李無諂沙門彌陀山沙門釋玄嶷沙門阿儞真那沙門釋義淨沙門菩提流志沙門釋愛同沙門釋慧苑沙門般剌蜜帝沙門釋智儼沙門輸波迦羅沙門跋日羅菩提沙門釋懷迪沙門釋智昇沙門無能勝沙門法月沙門大廣智不空沙門般若沙門勿提提犀魚沙門尸羅達摩沙門釋靈邃奏撰沙門釋圓照等寶星陀羅尼經十卷般若燈論釋十五卷大乘莊嚴經論十三卷右三部三十八卷其本並在沙門波羅頗迦羅蜜多羅唐言作明知識略云明友或一云波頗唐言光智中印度人也本剎利王種姓剎帝利十歲出家隨師習學誦一洛叉大乘經可十萬偈受具已後便學律藏既通戒網心樂禪思又隨勝德修習定業因修不捨經十三年末後南遊摩伽陀國那蘭陀寺值戒賢論師盛弘十七地論因復聽採以此論中兼明小教又誦一洛叉偈小乘諸論波頗識度通敏器宇冲邃博通內外研精大小傳燈教授同侶所推承化門人般若因陀羅跋摩等學功樹勣深達義綱相繼領徒本國匡化為彼王臣之所欽重但以出家釋子不滯一方六月一移任緣靡定承北狄貪勇未識義方法藉人弘敢欲傳化乃與道俗十人展轉北行達西面可汗葉護衙所以法訓勗曾未浹旬特為戎主深所信伏日給二十人料旦夕祇奉同侶道俗咸被珍遇生福增敬日倍於前武德九年高平王出使入蕃因與相見承此風化將事東歸而葉護君臣留戀不許王即奏聞下勅徵入乃與高平同來謁帝以貞觀元年歲次丁亥十一月二十日達京勅住興善釋門英達莫不修造自古教傳詞旨有所未喻者皆委其宗緒檢其同異內計外執指掌釋然徵問相酬披解無滯乃上簡聞蒙引內見躬傳法理無爽對揚綵四十段并宮禁新納一領所將五僧加料供給重頻慰問勞接殊倫至三年三月上以諸有非樂物我皆空眷言真要無過釋典流通之極豈尚翻傳下詔所司搜󰣬碩德兼閑三教備舉十科者一十九人於大興善寺創開傳譯沙門玄謨僧伽等譯語及三藏同學崛多律師證譯沙門法琳惠明惠賾慧淨等執筆承旨慇懃詳覆審定名義具意成文沙門慧乘法常惠朗曇藏智解智首僧辯僧珍道岳靈佳文順等證義又勅上柱國尚書左僕射邦國公房玄齡散騎常侍太子詹事杜正倫禮部尚書趙郡王李孝恭等參助詮定右光祿大夫太府卿蘭陵男蕭璟總知監護百司供送四事豐華至四年四月譯寶星經訖後移勝光又譯般若燈大莊嚴經論至七年春勘閱既周繕寫云畢所司詳讀乃上聞奏下勅各寫十部散流海內仍賜頗物百段餘承譯僧有差束帛波頗意在傳法餘無挂懷而時輩不詢或生異議云頗僥倖時譽敢馳於後故聚名達廢講經論斯未是弘通者時有沙門靈佳卓犖拔群妙通機會對監護使具述事理云頗逮投東夏情乖名利欲使道流千載聲振上古昔苻姚兩代翻經學士乃有三千今大唐譯人不過二十意在明德同證信非徒說後代昭奉無疑於今耳識者僉議攸同後遂不行時為太子染患眾治無効下勅延頗入內一百餘日親問承對下帝旨疾既漸降辭出本寺賜綾帛等六十段并及時服十具頗誓傳法化不憚艱危遠度䓗河來歸震旦經途所亘四萬有餘躬齎梵文望並翻盡不言英彥有墜綸言本志頹然雅懷莫訴因而遘疾自知不救分散衣資造諸淨業端坐觀佛遺表施身下勅特聽尋爾而卒於勝光寺春秋六十有九東宮下令給二十人輿屍坐送至于山所闍維既了沙門玄謨收拾餘骸為之起塔於勝光寺在乘法師塔東即貞觀七年四月六日也有識同嗟法輪輟軫群生無導良可悲矣破邪論二卷辯正論八卷別傳三卷右三部十三卷其本見在沙門釋法琳姓陳氏頴川人遠祖隨宦寓居襄陽少而出家遊獵儒釋博綜詞義金陵楚郢從道問津自文苑才林靡不尋造而意在綱梗不營浮綺野栖木食於青溪等山晝則承誨佛經夜則吟覽俗典故於內外詞旨經緯遺文精會所歸咸肆其抱而風韻閑雅韜德潛形氣揚采飛方陳神略隨季承亂入關觀化流離八水顧步三秦每以槐市仙宗互陳名寶昔在荊楚梗概其文而祕法奇章猶未探撿自非同其形服塵其本情方可體彼宗師靜茲紛結乃權捨法報長髮多年外統儒門內希聃術遂以義寧初歲假被巾褐從其居館琳素通莊老談吐清奇道侶服其精華膜拜而從遊處情契莫二共敘金蘭故彼所禁文詞並用諮琳取定致令李宗奉釋之典包舉具舒張偽葛妄之言詮題品錄武德初運還莅釋宗擁帙延光栖遑問道以帝壞同歸名教是則鼓言鄭衛易可箴規乃住京師濟法寺至武德四年有太史令傅奕先是黃巾深忌佛法上廢佛法事十有一條云釋經誕妄言妖事隱損國破家未聞益世請胡佛邪教退還天竺凡是沙門放歸桑梓則家國昌太李孔之教行焉武皇容其小辯朝輔未能抗也時謂遵其邪徑通廢宏衢莫不懼焉乃下詔問曰棄父母之鬚髮去君臣之章服利在何間之中益在何情之內損益二宜請動妙釋琳憤激傅詞側聽明勅承有斯問即陳對曰琳聞至道絕言豈九流能辯法身無像非十翼所詮但四趣茫茫漂淪欲海三界蠢蠢顛墜邪山諸子迷以自焚凡夫溺而不出大聖為之興世至人所以降靈遂開解脫之門示以安穩之路是以中天王種辭恩愛而出家東夏貴族厭榮華而入道誓出二種生死志求一妙涅槃弘善以報四恩立德以資三有此其利益也毀形以成其志故棄鬚髮美容變俗以會其道故去君臣華服雖形闕奉親而內懷其孝禮乖事主而心戢其恩澤被怨親以成大順祐沾幽顯豈拘小違上智之人依佛語故為益下凡之類虧聖教故為損懲惡則濫者自新進善則通人感化此其大略也傅氏所奏在司猶未施行奕乃多寫表狀遠近公然流布京室閭里咸傳禿丁之誚劇談酒席昌言胡鬼之謠佛日翳而不明僧尼阻而無勢于時達量道俗動毫成論者非一各疏佛理具引梵文委示業緣曲垂邪正但是奕之所廢豈有引廢證成雖曰破邪終歸邪破琳情弄玄機獨覺千載器局天授博悟生知覩作者之無功信乘權之有據乃著破邪論二卷用擬傅詞文有三十餘紙自琳之綴采貫絕群篇野無遁賢朝無遺士家藏一本咸誦在心並流略之菁華文章之冠冕茂譽於是乎騰廣昏情由之而開尚矣琳又以論卷初出意在弘通自非廣露其情則卓頴不虛其道乃上啟儲后諸王及公卿侯伯等並文理弘被庶績咸嘉其博詣焉故奕奏狀因之致寢遂得釋門重敞琳寔其功東宮庶子虞世南詳琳著論乃為之序而傅氏不愜其情重施密𧮂搆扇黃巾用為黨類道士李仲卿上十翼九迷論道士劉進喜上顯正論皆貶量佛聖塵點釋宗昏冐生靈衒曜朝野薰蕕既雜時所疑焉武德九年春下詔京置三寺唯立千僧餘並放還桑梓嚴勅既下莫敢致詞五眾哀號於槀衢四民顧嘆於城市于時道俗蒙然投骸無措賴由震方出帝氛󱮖廓清素襲啟聞薄究宗領登即大赦還返神居故佛日重朗於唐世又由琳矣琳頻逢黜陟誓結維持道挫世情良資寡學乃探索典藉隱括玄奧撰辯正論八卷頴川陳子良注之并製序良文學雄伯奉儒戴釋誘勸成則其從如雲貞觀初文帝捨終南山大和舊宮置龍田寺琳性欣幽靜就而住之眾所推美舉知寺任從容山服詠歌林野三年勅波頗三藏翻寶星經及般若燈論召琳令執筆承旨兼詳覆名義至十三年冬有黃巾秦世英者挾方術以要榮遂程器於儲貳素嫉釋種陰陳琳論謗訕皇宗罪當誷上帝勃然下勅沙汰僧尼見有眾侶宜依遺教仍訪琳身據法推勘琳扼腕奮發不待追徵獨詣公庭輕主徇理乃縶以縲紲下詔問曰周之宗盟異姓為後尊祖重親寔由先古何為追逐其短首鼠兩端廣引形似之言備陳不遜之喻爬毀我祖禰謗黷我先人如此要君罪有不恕琳答曰文王大聖周公大賢追遠慎終昊天靡答孝悌之至通於神明雖有宗周義不爭長何者皇天無親竟由輔德古人黨理而不黨親不自我先不自我後雖親有罪必罰雖疎有功必賞賞罰理當故天下和平老子習人訓導宗德加於百姓恕己謙光仁風形于四海又云吾師名佛佛者覺一切人也乾竺古皇西昇逝矣討尋老教始末可追日授中經示誨子弟言吾師者善入泥洹綿綿常存吾今逝矣今劉李所述謗滅老氏之師世莫能知著茲辯正論有八卷略對道士六十餘條並陳史籍前言實非謗毀家國自後辯對六十餘條並據琳詞具狀聞奏勅云所著辯正論信毀交報篇曰有念觀音者臨刃不傷且赦七日令爾自念試及刑決能無傷不琳外纏桎梏內迫刑期水火交懷訴仰無路乃錄生來所聞經教及三聖尊名銘誦心府擬為顯應至于限滿忽神思彯勇橫逸胸懷歡慶相尋頓忘死畏立待對問須臾勅至云今赦期已滿當至臨刑有何所念有靈驗不琳援筆答曰自隋季擾攘四海沸騰疫毒流行干戈競起興師相伐各擅兵威臣佞君荒不為正治遏絕行路固執一隅自皇王弔伐載清陸海斯寔觀音之力咸資勢至之恩比德連蹤道齊上聖救橫死於帝庭免淫刑於都市琳於七日已來不念觀音惟念陛下勅治書侍御韋琮問琳有詔令念觀音何因不念乃云惟念陛下琳答伏承觀音聖鑒塵形六道上天下地皆為師範大唐光宅四海九夷奉職八表形清君聖臣賢不為枉濫今陛下子育恒品如經即是觀音既其靈鑒相符所以惟念陛下且琳所著辯正論爰與書史倫同一句參差任從斧鉞陛下若順忠順正琳則不損一毛陛下若刑濫無辜琳有伏屍之痛具以事聞遂不加罪有勅迻于益部僧寺行至百牢關菩提寺因疾而卒時年六十九沙門惠序經理所苦情結斷金曉夕同衾慰撫承接及命將盡在序膝上序慟哭崩摧淚如駛雨乃召諸關旁道俗葬於山東之頂高樹白塔勒銘鋕之行路忘者知便下淚琳所著詩賦啟頌碑表章誄大乘教法并諸論記傳合三十餘卷並金石擊其風韻縟綿繢其文思流靡雅便騰焰彌穆又善應機說導即事騁詞言會宮商義符玄藉其秦世英竟以狂匿被誅公私怪其死晚劉李傳氏相從化往故其遺文往行可為萬代宗轄矣大般若波羅蜜多經六百卷能斷金剛般若波羅蜜多經一卷般若波羅蜜多心經一卷大菩薩藏經二十卷大乘大集地藏十輪經十卷顯無邊佛土功德經一卷說無垢稱經六卷解深密經五卷分別緣起初勝法門經二卷藥師琉璃光如來本願功德經一卷稱讚淨土佛攝受經一卷甚希有經一卷最無比經一卷稱讚大乘功德經一卷如來示教勝軍王經一卷緣起聖道經一卷不空羂索神呪心經一卷十一面神呪心經一卷呪五首經一卷勝幢臂印陀羅尼經一卷諸佛心陀羅尼經一卷拔濟苦難陀羅尼經一卷八名普密陀羅尼經一卷持世陀羅尼經一卷六門陀羅尼經一卷佛地經一卷受持七佛名號所生功德經一卷佛臨涅槃記法住經一卷寂照神變三摩地經一卷菩薩戒本一卷菩薩戒羯磨文一卷佛地經論七卷瑜伽師地論一百卷顯揚聖教論二十卷瑜伽師地論釋一卷顯揚聖教論頌一卷王法正理論一卷大乘阿毘達磨集論七卷大乘阿毘達磨雜集論十六卷廣百論本一卷大乘廣百論釋論十卷攝大乘論本三卷攝大乘論世親釋十卷攝大乘論無性釋十卷辯中邊論頌一卷辯中邊論三卷大乘成業論一卷因明正理門論本一卷因明入正理論一卷唯識二十論一卷唯識三十論一卷成唯識論十卷大乘掌珍論二卷大乘五蘊論一卷觀所緣緣論一卷大乘百法明門論一卷緣起經一卷本事經七卷天請問經一卷阿毘達磨發智論二十卷阿毘達磨法蘊足論十二卷阿毘達磨集異門足論二十卷阿毘達磨識身足論十六卷阿毘達磨品類足論十八卷阿毘達磨界身足論三卷阿毘達磨大毘婆沙論二百卷阿毘達磨俱舍論本頌一卷阿毘達磨俱舍論三十卷阿毘達磨順正理論八十卷阿毘達磨顯宗論四十卷入阿毘達磨論二卷五事毘婆沙論二卷異部宗輪論一卷大阿羅漢難提蜜多羅所說法住記一卷勝宗十句義論一卷大唐西域記十二卷右七十六部一千三百四十七卷其本並在沙門釋玄奘本名禕俗姓陳氏陳留人也漢太丘長仲弓之後曾祖欽後魏上黨太守祖康北齊國子博士食邑周南子孫因官又為緱氏人也父惠英潔有雅操早通經術形長八尺美眉明目拜江陵令解纓而返即大業年識者以為剋終隱淪之候故也有四男奘最小幼而珪璋特達聰悟不群年八歲父坐於机側口授孝經至曾子避席忽整襟而起問其故對曰曾子聞師命尚猶避席某今奉慈訓豈宜安坐父甚悅知其必成召宗人語之皆賀之曰此公之揚烏也其早惠如此自後備通經奧次兄長捷先出家住東都淨土寺以奘少罹窮酷携以將之日授精理旁兼巧論年十一誦維摩法華東都恒度便預其次自爾卓然梗正不偶朋流口誦目錄略無閑缺覩諸沙彌劇談掉戲奘謂之曰經不云乎夫出家者為無為法豈復恒為兒戲可謂徒喪百年時寺有景法師講涅槃經執卷伏膺遂忘寢食又學嚴法師攝大乘論一聞將盡再覽無遺時年十三也其後隋代失御天下沸騰昆季相携屆于京邑住莊嚴寺是時武德元年也國基草創兵甲尚興所以京城未有講肆然綿蜀之中法事甚盛遂與兄從之經子午谷入漢川遂逢空景二法師停月餘日從之受學仍相與進向成都諸德既萃大建法筵於是更聽基暹攝論毘曇道振迦旃延論敬惜寸陰勵精無怠二三年間究通諸部年滿二十即以武德五年於成都受具夏坐學律正篇七聚之宗一遍斯得奘自惟曰學貴經遠義重疎通讚仰一方未成探賾遂從蜀至荊詢求先德漸至相州造惠休法師質問疑礙次到趙州謁道深法師學成實論又入長安止大覺寺就岳法師學俱舍論皆一遍而盡其旨經目而記於心雖宿學耆年不能出也至於鉤深致遠開微發伏眾所不至獨悟於幽奧者固非一義焉時長安有常辯二法師為上京法匠奘又諮稟然其所有深致亦一拾斯盡二德並深嗟賞乃謂奘曰汝可謂釋門千里之駒其再明慧日當在爾躬恨吾輩老朽恐不見也自是學徒改觀譽滿京邑僕射宋公蕭瑀敬其脫頴奏住莊嚴然非本志情栖物表乃又惟曰余周流吳蜀爰逮趙魏未及周秦預有講筵率皆登踐已布之言今雖蘊胸襟未吐之詞宗解籤無地若不輕生殉命誓往華胥何能具覿成言用通神解一覩明法了義真文要返東華傳揚聖化則先賢高勝豈決疑於彌勒後進鋒頴寧輟想於瑜伽耶遂厲然獨舉詣闕陳表有司不為通引頓迹京臯廣就諸蕃遍學書語行坐尋授數日便通側席面西思聞機候會貞觀三年時遭霜險下勅道俗隨豐四出幸因斯際徑往姑臧漸至燉煌路由天塞裹糧弔影前望悠悠但見平沙絕無人徑迴遑委命任業而前展轉因循達高昌境王麴文泰得信於佛殊禮供待請留弘法奘告誠慇至遂任西行厚相贈遺以充資什仍勅殿中侍御史歡齎綾帛伍佰匹果味兩車獻葉護可汗書二十四封通屈支等二十四國每一封書附大綾一匹為信給馬三十匹手力二十五人送至突厥葉護衙所以大雪山北六十餘國皆其部統故重遺達為奘開前路也可汗遂勅所部諸國令供給傳送展轉遂達迦濕彌羅國斯並高昌麴王葉護可污之力也奘周遊五印遍師明匠至如五明四含之典三藏十二之筌七例八轉之音三聲六聲之句皆盡其微畢究其妙初那爛陀寺大德師子光等立中百論宗破瑜伽等義奘曰聖人作論終不相違但學者有向背耳因造會宗論三千頌融會瑜伽中百之旨先有南印度王灌頂師名般若毱多明正量部造破大乘論七百頌奘申大乘義破之名制惡見論千六百頌諸師咸曰斯論窮天下之勍寇也何敵當之又東印度拘摩羅王因奘通化初開信門請問諸佛何所功德奘讚如來三身利物因造三身論三百頌以贈之王曰未曾有也頂戴歸依斯之三論義府幽奧五印度境盛傳流布是知道風照著德行高明學蘊三冬聲馳萬里印度學人咸仰盛德既曰經笥亦稱法將小乘學徒號奘為木叉提婆唐言解脫天大乘法眾號摩訶耶那提婆唐言大乘天斯乃高其德而傳徽號敬其人而議嘉名又戒日大王五印臣伏彼聞奘名遣人要請奘初至止王即問云聞彼支那國有秦王破陣樂歌之曲秦王何人致此歌詠奘曰即今正國之天子也未登皇極之前封為秦王是大聖人揆亂反正恩霑六合故有斯詠王曰如此之人故天縱之為物主也王於奘所盡心師敬欲使芳音布於遐邇故於曲女城施大論場集五印度沙門婆羅門能言之士令奘立論竟十八日無敢問者王大嗟賞施金錢一萬銀錢三萬上㲲衣一百具悉皆不受五印度境戒日王等殷重請留用光玄化奘志存弘益傳於未聞礭擬東旋拒而不受王重請暫住觀七十五日大施場相事訖辭還王勅所部遞送出境并施象一頭金銀錢各數萬戒日拘摩羅等十八大國王流淚執別奘便辭而不受諸僧勸受象施皆曰斯勝相也佛滅度來王雖崇敬種種布施未聞以象用及釋門象為國寶今既見惠信之極矣即納象而返錢寶然其象也其形圓大高可丈三長二丈許上容八人并諸什物緣國北旋出印度境奘歷遊諸國觀禮聖迹及感靈應具如大唐西域記及續高僧傳兼奘法師傳等備顯奘於西域請得如來肉舍利一百五十粒金佛像一軀通光座高尺有六寸擬摩揭陀國前正覺山龍窟影像金佛像一軀通光座高三尺三寸擬婆羅痆斯國鹿野苑初轉法輪像刻檀佛像一軀通光座高尺有五寸擬橋賞彌國出愛王思慕如來刻檀寫真像刻檀佛像一軀通光座高二尺九寸擬劫比他國如來自天宮下降寶階像銀佛像一軀通光座高四尺擬摩揭陀國鷲峯山說法華等經像金佛像一軀通光座高三尺五寸擬那揭羅曷國伏毒龍所留影像刻檀佛像一軀通光座高尺有三寸擬吠舍釐國巡城行化像大乘經二百二十四部大乘論一百九十二部上座部經律論一十四部大眾部經律論一十五部三彌底部經律論一十五部彌沙塞部經律論二十二部迦葉臂耶部經律論一十七部法密部經律論四十二部說一切有部經律論六十七部因論三十六部聲論一十三部凡五百二十夾六百五十七部並載之巨象還返帝城初奘既度蔥嶺先遣侍人齎表陳露達國化也下勅流問令早相見行達于闐以象致死所齎經像交無運致又上表請尋下別勅令于闐王給其鞍乘既奉嚴勅駝馬相運至于沙州又蒙別勅計其行程酬雇價直並不受而還自爾乘傳二十許乘以貞觀十九年正月二十四日屆于京邦之西道俗相趨屯赴闐𨶮數十萬眾如值下生將欲入都人物諠擁取進不前遂停別館通夕禁衛候備遮斷停駐道旁從故城之西南至京師朱雀之都亭驛二十餘里列眾拜謁動不得旋于時駕幸洛陽奘乃留諸經像送弘福寺京邑僧眾競列幢帳助運莊嚴四部諠譁又倍初至當斯時也復感瑞雲現于日北團團如蓋紅白相映當于像上顯發輪光既非遶日同共嗟仰從午至晡像入弘福方始歇滅致使京都五日四民廢業七部歸承當此一期傾仰之高終古罕類也謁帝於洛陽宮見于儀鸞殿特蒙慰問面奉天顏談敘真俗無爽帝旨從卯至酉不覺時延迄于閉鼓上即事戎旃問罪遼左明旦將發下勅同行固辭疾苦不違其請先是中印度菩提寺僧三人送經初至下勅普請京城設齋仍於弘福寺譯大嚴等經不久之間奘信又至乃勅且停待到方譯既見洛宮深沃虛想即陳翻譯探擢賢明上曰法師唐梵具瞻詞理通敏將恐徒揚仄陋終虧聖典奘曰昔二秦之譯門徒三千雖復翻傳猶恐後代無聞懷疑乖信若不搜舉同奉玄規豈以褊能妄參朝委頻又固請乃蒙降許帝曰自師行後朕奉為穆大后於西京造弘福寺可就翻譯所須人物吏力並與玄齡商量務令優洽既承明命返迹京師遂召證義大德諳解大小乘經論為時輩所推者一十一人至即京弘福寺沙門靈潤沙門文備羅漢寺沙門惠貴實際寺沙門明琰寶昌寺沙門法祥靜法寺沙門普賢法海寺沙門神昉廓州法講寺沙門道深汴州演覺寺沙門玄忠蒲州普救寺沙門神泰線州振響寺沙門敬明等綴文大德九人至即京普光寺沙門拪玄弘福寺沙門明濬會昌寺沙門辯機終南山豐德寺沙門道宣簡州福聚寺沙門靖邁蒲州普救寺沙門行支栖巖寺沙門道卓邠州昭仁寺沙門惠立洛州天宮寺沙門玄則等字學大德一人至即京大總持寺沙門玄應證梵語梵文大德一人至即京大興善寺沙門玄謨其年五月方操貝葉開演梵文創譯大菩薩藏經沙門道宣執筆并刪綴詞理又復旁翻佛地經六門陀羅尼經顯揚聖教論二十年春正月又譯大乘阿毘達磨雜集論次譯瑜伽師地論法師於論重加陶練微有餘隙又出西域記十二卷沙門辯機親受事連比前後自前代已來所譯經教初從梵語倒寫本文次乃迴之順同此俗然後筆人亂理文句中間增損多墜金言今所翻傳都由奘旨意思獨斷出語成章詞人隨寫即可披翫于時駕返西京奘乃進新譯經論并大唐西域記表請題序手勅答書略云朕學淺心拙在物猶迷況佛教幽微豈能仰測請為經題非己所聞其雜撰西域記者當自披覽又再三表請方蒙允許遂謂駙馬都尉高履行曰卿前請朕為父作碑今氣力不如昔願作功德為法師作序不能作碑卿知之貞觀二十二年春幸玉華宮六月勅追法師赴宮見於玉華殿帝問比翻何經論答近翻瑜伽師地論訖凡一百卷帝曰此論甚大何聖所說復明何義答曰論是彌勒菩薩說明十七地義又問何名十七地奘舉綱提目陳列大義帝深愛焉遣向京取瑜伽論帝自詳覽覩其詞義宏遠非從來所聞歎謂侍臣曰朕觀佛經譬猶瞻天望海莫測高深法師能於異域得是深法朕比以軍國務殷不及委尋佛教而今觀之宗源杳曠靡知涯際其儒道九流比之猶汀瀅之池方溟渤耳而世云三教齊致此妄談也勅所司簡祕書書手寫新翻經論為九本頒與豫雍洛兗相荊楊涼益等九大州展轉流通使率土之人同稟未聞之義帝先許作新經序機務繁劇未及措意至此法師重啟方為染翰少頃而成名大唐三藏聖教序神筆自寫勅貫眾經之首帝居慶福殿百寮侍衛命法師坐使弘文館學士上官儀以所製序對群寮宣讀霞煥錦舒極褒揚之美致天皇在春宮奉覩聖文又製述三藏聖記自此常參內禁扣問沈隱翻譯相續不爽法機又讀法師所進菩薩藏經美之因勅春宮作序其後秋七月夏罷勅賜雲納袈裟一領妙絕今古又勅天下諸寺各度五人弘福寺宜度五十人維持聖種皆奘正言之力也冬十月隨駕還京勅所司於北闕紫微殿西別營一所號弘法院令奘居之晝則帝留談說夜乃還院翻經更譯無性攝論世親攝論緣起聖道經百法明門論皇太子奉為文德聖皇后於晉昌里置慈恩寺度三百人別造翻經院令法師移就翻譯仍綱維寺任給新度弟子一十五人弘福寺舊處仍給十人皇儲親降製詩褒飾二十三年夏四月駕幸翠微宮仍勅陪從既至處分之外唯談玄論道問因果報應及西域先聖遺芳故迹皆引經酬對帝深信納數攘袂歎曰朕共師相逢晚不得廣興佛事逮高宗嗣錄素所珍敬追入優問禮殊恒祑永徽二年請造梵本經臺蒙勅賜物尋得成就又追入內於修文殿翻發智等論降手詔飛白書慰問優洽顯慶元年正月為皇太子於慈恩寺設大齋朝寮總至黃門侍郎薛元超中書侍郎李義府曰譯經佛法之大未知何德可以光揚耶奘曰公之問常所懷矣譯經雖位在僧光價終憑朝貴至如符秦時曇摩難提譯經黃門侍郎趙文業執筆姚秦時鳩摩羅什譯經秦主及安成侯姚嵩筆受元魏時菩提留支譯經則宣武皇帝及侍中崔光錄文齊梁周隋並皆如是大唐貞觀初波頗翻譯勅左僕射房玄齡趙郡王李孝恭太子詹事杜正倫大府蕭璟等監問譯之今並無之不足光遠公等能為致言則斯美可至二公詳為陳奏尋下勅曰慈恩翻譯文義須精宜令左僕射于志寧中書令來濟禮部尚書許敬宗黃門侍郎薛元超中書侍郎李義府等時為看閱有穩便處即隨潤色若須學士任量追兩三人冬十一月中宮在難歸依三寶請垂加祐法師啟曰聖體必安和無苦然所懷者是男平安之後願聽出家當蒙勅許其月一日皇后施納袈裟一領妙勝前者并時服玩百有餘件五日有勅令報法師皇后分難已訖端正奇特神光滿院自庭燭天朕歡喜無己內外舞躍必不違所許願法師護念遂號為佛光王當受三歸被袈裟服十二月五日滿月勅為佛光王度七人仍請法師為王剃髮其佛光王即中宗孝和皇帝初生之瑞號也創登皇極勅為法師於兩京各置一佛光寺并度人居之其東都佛光寺即法師之故宅也復內出畫影奘之寶輿送慈恩寺翻譯堂中追諡法師稱大遍覺顯慶二年春二月駕幸洛陽宮法師與佛光王駕前而發并翻經僧五人陪從弟子各一事事公給既到安置積翠宮召入大內麗日殿翻觀所緣等論夏四月車駕避暑於明德宮法師亦陪從安置飛花殿譯大毘婆沙等論五月勅法師還於積翠宮翻譯法師初謁文帝已請於少林寺翻經至是秋九月復請入少林天皇手詔抑而不許三年二月隨駕還京秋七月西明寺成勅法師居之令給上房一口新度沙彌海會等十人充弟子天皇以法師先朝所重嗣位之後禮敬逾隆中使朝臣問慰無絕東國重於般若前代雖翻文不周備眾人更請委悉重翻然般若部大京師多務又人命無常恐難得了請就於玉華宮翻譯即以四年冬十月徙於玉華宮并翻經大德及門徒等同去其供給諸事一如京下至彼安置肅誠院焉五年春正月一日起首翻大般若經梵本總有二十萬頌佛於四處十六會說文既廣大學徒每請刪略如羅什所翻除繁去重法師將順眾意於夜夢中即有極怖畏事以相警誡覺已驚懼向諸眾說還依廣翻夜中乃見諸佛菩薩勝吉祥事覺而喜慶不敢更刪至龍朔三年十月二十日功畢絕筆合成六百卷合掌歡喜告徒眾曰此經於此地有緣玄奘來此玉華者經之力也向在京師諸緣牽亂豈有了時今得終訖並是諸佛冥加龍天擁護此乃鎮國之妙典人天之大寶徒眾宜各踊躍欣慶於中間又翻成唯識論辯中邊唯識二十論品類足論等至十一月二十二日令弟子窺基奉表奏聞請御製經序至十二月七日通事舍人馮義宣勅垂許麟德元年正月一日翻經大德及玉華寺眾慇懃啟請翻大寶積經法師見眾僧專至俛仰翻數行訖便攝梵本停住告眾曰此經部軸與大般若同玄奘自量氣力不復辦此奘自貞觀十九年乙巳於弘福寺創啟梵文訖麟德元年甲子終玉華宮寺凡二十載總出大小乘經律論等合七十五部一千三百三十五卷又別撰西域記一部自般若翻了惟自策勤行道禮懺告翻經僧及門人曰有為之法必歸磨滅泡幻形質何得久停行年六十五矣必卒玉華於經論有疑者今可速問又謂門人曰吾來玉華本緣般若今經事既終吾生涯亦盡若無常後汝等遣吾宜從省儉可以籧篨裹送仍擇山㵎僻處安置勿近宮寺不淨之身宜從屏遠門徒等聞之莫不哀鯁奘生常以來願生彌勒及遊西域又聞無著兄弟皆生彼天又頻祈請咸有顯證懷此專至蓋增翹勵所造功德皆願往生至正月九日脚趺傷脛因即寢疾開目閉目見大蓮華鮮白而至又見偉相知生佛前遂命僧喜尚讀所翻經論名目及造像寫經施僧濟乏然燈放生具令讀訖自懷欣悅總召門人有緣並集於是罄捨衣資更令造像及轉讀齋䞋又命塐工宗法智於嘉壽殿竪菩提像骨對寺僧門人辭訣并遣表訖便默念彌勒又令旁人稱願生頌至二月四日右脇累足右手支頭左手申髀暨于屬纊竟不迴轉不飲不食至五日中夜弟子光等問云和上決定得生彌勒內眾不答曰得生言訖氣息漸微少間神逝侍人不覺屬纊方委從足漸冷最後頂暖顏色赤白怡悅勝常過七七日竟無改變亦無異氣自非定慧莊嚴戒香資被孰能致此又冥應眾多具於別傳此略不述時坊州刺史竇師倫奏法師已亡帝聞之哀慟傷感為之罷朝曰朕失國寶矣時文武宰寮莫不悲咽流涕帝言已嗚咽悲不能勝翌日又謂群臣曰惜哉朕國內失奘法師一人可謂釋眾梁摧矣四生無導矣亦何異苦海方濟舟檝遽沈闇室猶昏燈炬斯掩帝言已嗟惋不怡尋下勅移神柩歸京安置慈恩寺葬事所須並令官給又勅葬日聽京城僧尼幢蓋送至墓所法師道茂德高為明時痛惜故於亡後重疊降恩求之古人無以加也於是素蓋素幢浮空雲合哀笳哀梵氣遏人神四俗以之悲涼七眾惜其沈沒以四月十五日葬於󱜔東白鹿原四十里中皂素彌滿其塋與兄捷公相近苕然白塔近燭帝城禁中多見時傷聖慮至總章元年四月八日有勅改葬󱮚川北原與州縣相知供給吏力乃又出之眾咸歎異經久埋瘞色相如初自非願力所持焉能致此法師形長七尺板身赤白色眉目疎朗形貌端凝談論清華音詞遠暢使聽者無倦瞻者忘疲或處徒眾或對嘉賓一坐半日終無傾動服止乾陀裁唯細㲲脩廣適中行步雍容直前而視輒不顧眄滔滔焉若長江之紀地灼灼焉類芙蕖之在水加以戒範端凝始終如一愛惜之志過護浮囊持敬之堅超逾繫草性愛怡簡不好交遊一入道場非朝命不出又聞盛暑之辰體無霑液祁寒之際貌不慘悽又不夭不申不欠不啑斯蓋未詳其地位何賢聖之可格哉又北宮現疾之時徵應繁縟將終之日色貌敷愉亦難得而測也及終月餘有人齎栴檀末香至請依西國法以塗三藏身眾咸莫之許其人作色曰弟子別奉進止師等若不許請錄狀以聞眾從之及開棺發殮已人覺異香香等蓮花之氣互相驚問皆云若茲向人徐併殮衣唯留襯服眾覩三藏貌如生人皆號絕共視向人塗香服殮蓋棺已俄失所在眾疑天人焉又其聽言觀行名實相守精厲晨昏計時分業虔虔不懈專思法務言無名利行絕虛浮曲識機緣善通物性不倨不謟行藏適時吐味幽深辯開疑議寔當代之英賢乃釋門之法將矣且其發蒙入法特異常倫聽覽經論用為恒任既周行東夏挹酌諸師披露肝膽盡其精義莫不傾倒林藪更親學府遂能不遠數萬諮求勝法誓捨形命必會為期發趾張掖途次龍沙中途艱險身心僅絕既達高昌倍光來價傳國祖送備閱雲儀路出鐵門石門躬乘沙嶺雪嶺歷天險而志逾慷慨遭凶賊而神彌厲勇兼以歸稟正教師承戒賢現逐言揚義非再授廣聞異論包藏胸臆致使梵侶傾心不遺其法又以起信一論文出馬鳴印度諸僧思承其本奘乃譯唐為梵通布五天斯則法化之緣東西互舉又西華餘論深尚聲明奘乃卑心請決隨授隨曉致有七變其勢動發異蹤三修廣論恢張懷抱故得施無厭寺三千學僧皆號智囊護持城塹及覩其脣吻聽其詞義皆彈指讚歎何斯人也其遊歷塞外海東百三十國道俗邪正承其名者莫不仰德歸依更崇開信可以家國增榮光宅推遠獻奉歲至咸奘之功若非天挺英靈生知聖授何能振斯鴻緒導達遺蹤前後僧傳往天竺者首自法顯法勇終于道邃道生相繼中途一十七返取其通言華梵妙達文筌揚導國風開悟邪正莫高於法師矣恨其經部不翻其數猶眾年未遲暮足得出之無常奄及惜哉至肅宗文明武德大聖大宣孝皇帝有勅於塔塋所置大唐興教寺以旌傳譯之功垂芳不朽四分律刪補隨機羯磨一卷釋迦氏略譜一卷釋迦方志二卷大唐內典錄十卷集古今佛道論衡實錄四卷東夏三寶感通錄三卷續高僧傳三十卷廣弘明集三十卷右八部八十一卷其本並在沙門釋道宣俗姓錢氏吳興人也彭祖之後胤宣少尋教相長慕尋師關之東西河之南北追訪賢友無憚苦辛外博九流內釋三學戒香芬潔定水澄漪存護法城著述無輟尤工律藏刪補章儀常於終南山以堅其志凡所修撰並行於代護法經要此錄載之餘別行門在於內典錄貞觀末年方事修緝撰四分刪補羯磨等八部內典錄中更有後續高僧傳十卷尋本未獲故闕一切經音義二十五卷右一部二十五卷其本見在沙門釋玄應大慈恩寺翻經沙門也博聞強記鏡林苑之宏標窮討本支通古今之五體故能讎校源流勘閱時代刪雅古之野素削澆薄之浮雜悟通俗而顯教舉集略而勝美真可謂文字之鴻囿言音之龜鏡者也以貞觀之末勅召參傳綜經理經正緯咨為實錄因譯尋閱捃拾藏經為之音義注釋訓解援引群籍證據卓明煥然可領昔高齊沙門釋道慧為一切經音依字置反曾無追顧致失教義寔迷匡俗應所作者全異恒倫徵覈本據務在實錄即萬代之師宗亦當朝之難偶也恨敘綴纔了未及覆疎遂從物故惜哉古今譯經圖紀四卷右一部四卷其本見在沙門釋靖邁簡州人也以博學馳譽大唐三藏翻譯眾經召充綴文大德後大慈恩寺翻經堂中壁畫古來傳譯緇素靖邁於是緝維其事撰成圖紀題之于壁但略費長房錄續逮皇朝直述譯經餘無所紀千眼千臂觀世音菩薩陀羅尼神呪經二卷千囀陀羅尼觀世音菩薩呪經一卷觀自在菩薩隨心呪經一卷清淨觀世音普賢陀羅尼經一卷右四部五卷其本並在沙門釋智通律行清高兼明經論於總持門特所留意通以隋大業年中出家住京大總持寺有遊方之志遂於洛京翻經館學梵書語早通精奧唐貞觀中有北天竺僧齎千臂千眼經梵本奉進文帝勅通共梵僧相對譯出勒成二卷後於天皇永徽四年癸丑於總持寺又出千囀等經三部千手千眼觀世音菩薩廣大圓滿無礙大悲心陀羅尼經一卷右一部一卷其本見在沙門伽梵達摩此云尊法西印度人也譯千手千眼大悲心經一卷然題云西天竺伽梵達摩譯不標年代推其本末似是皇朝新譯但以傳法之士隨緣利見出經流布更適餘方既不記年號故莫知近遠昇親問梵僧云有梵本既非謬妄故載斯錄准千臂經序亦云智通共出陀羅尼集經十二卷右一部一十二卷其本見在沙門阿地瞿多唐言無極高中印度人學窮滿字行潔圓珠精練五明妙通三藏加以大士利生無悋鄉國志弘像教罔懼艱險遂西踰雪嶺東越沙河載歷艱危來儀帝闕以天皇永徽三年壬子正月廣將梵本來屆長安勅令慈恩寺安置沙門大乘琮等一十六人英公鄂公等一十二人請高於慧日寺浮圖院建陀羅尼普集會壇所須並皆供辦法成之日屢降靈異京中道俗咸歎希逢沙門玄楷等遂固請翻其法本後以四年癸丑至五年甲寅於慧日寺從金剛大道場經中要鈔譯集成一十二卷沙門玄楷等筆受于時有中印度大菩提寺僧阿難律木叉師迦葉師等於經行寺譯功德天法編在集經第十卷內故不別存也諸經要集二十卷右一部二十卷其本見在沙門釋玄惲本名世道律學高譽謨重前良綴緝為務兼有鈔疏注解眾經西明創居召為大德顯慶年中讀一切經鈔諸要事撰成一部名諸經要集餘如內典錄載集沙門不拜俗議六卷右一部六卷其本見在沙門釋彥琮識量聰敏博曉群經善屬文筆尤工著述天皇龍朔二年壬戌有詔令拜君親恐傷國化令百司遍議于時沙門道宣等共上書啟聞于朝廷眾議異端所司進入聖躬親覽下勅罷之琮恐後代無聞故纂斯事并前代故事及先賢答對名為集沙門不拜俗議傳之後代永作楷摸牆塹法城玄風不墜也兼撰大唐京師寺錄行於代師子莊嚴王菩薩請問經一卷離垢惠菩薩所問禮佛法經一卷阿吒那智呪經一卷右三部三卷沙門那提唐曰福生具依梵言則云布如烏代耶以言煩多故此但訛略而云那提也本中印度人少出家名師開悟志氣雄遠弘道為懷歷遊諸國務在開物而善達聲明通諸詁訓大夏召為文士擬此士蘭臺著作者汎愛好奇尚聞有涉悟不憚遠夷曾往執師子國又東南上楞伽山南海諸國隨緣遠化承脂那東國盛傳大乘佛法崇盛贍洲稱最乃搜集大小乘經律論五百餘夾合一千五百餘部以天皇永徽六年創達京師有勅令於慈恩寺安置所司供給時玄奘法師當途翻譯聲華騰蔚無由克彰掩仰蕭條達名寔難那提不蒙引到無由自敷顯慶元年勅往昆崙諸國採取異藥既至南海諸王歸敬為別立寺度人授法弘化之廣又倍於前以昔被勅往理須返命慈恩寺梵本擬重尋研龍朔三年還返舊寺所齎諸經並為奘將出意欲翻度莫有依憑惟譯八曼茶羅等經三部要約精最可常行學禪林寺沙門惠澤譯語豐德寺沙門道宣綴文并製序其年南海真臘國為那提素所化者奉敬無已思見其人互相牽率假途遠請乃云國有好藥唯提識之請自採取下勅聽往返亦未曾有博訪大夏行人云那提三藏乃龍樹之門人也所解無相與奘碩反西梵僧云大師隱後斯人第一深解實相善達方便小乘五部毘尼外道四違陀論莫不洞達源底通明言義詞出珠聯理暢霞舉所著大乘集義論可有四十餘卷將事譯之被遣遂闕夫以抱麟之歎代有斯蹤知人難哉千齡罕遇那提挾道遠至投俾北冥既無所待乃三被毒再充南役崎嶇數萬頻歷瘴氛委命遭命斯在斯人嗚呼惜哉大般涅槃經後譯茶毘分二卷右一部二卷其本見在沙門若那跋陀羅唐云智賢南海波凌國人也善三藏學往者麟德年中益府成都沙門會寧故遊天竺觀禮聖跡汎舶西逝路經波凌國遂共智賢譯涅槃後分二卷寄經達於交州會寧方之天竺後至儀鳳年初交州都督梁難敵遣使附經入京三年戊寅大慈恩寺沙門靈會於東宮啟請施行大乘顯識經二卷大方廣佛華嚴經續入法界品一卷方廣大莊嚴經十二卷證契大乘經二卷大乘離文字普光明藏經一卷大乘遍照光明藏無字法門經一卷大方廣師子吼經一卷大乘百福相經一卷大乘百福莊嚴相經一卷大乘四法經一卷菩薩修行四法經一卷七俱胝佛大心准提陀羅尼經一卷佛頂最勝陀羅尼經一卷最勝佛頂陀羅尼除業障經一卷大乘密嚴經三卷造塔功德經一卷金剛般若波羅蜜經破取著不壞假名論二卷大乘廣五蘊論一卷右一十八部三十四卷其本並在沙門地婆訶羅唐言日照中印度人洞明三藏博曉四含戒行清高學業優贍尤工呪術兼洞五明志在利生來遊此國以天皇儀鳳初至天后垂拱末於兩京東西太原寺及西京弘福寺譯大乘顯識經等一十八部沙門單陀般若提婆譯語沙門惠智證梵語勅召名德十人助其法化沙門道成薄塵嘉尚圓測靈辯明恂懷度證義沙門思玄復禮等綴文筆受天后親敷睿藻製序標首光飾像教傳之不朽也佛頂尊勝陀羅尼經一卷右一部一卷其本見在清信士杜行顗京兆人儀鳳中任朝散郎行鴻臚寺典客署令顗明諸蕃語兼有文藻天竺語書亦窮其妙于時有罽賓國僧佛馱波利齎梵經一夾詣闕奉獻天皇有詔命顗翻出名為佛頂尊勝陀羅尼寧遠將軍度婆及中印度三藏法師地婆訶羅證譯是時儀鳳四年正月也此杜譯者有廟諱國諱皆隱而避之即世尊為聖尊世界為生界大勢為大趣救治為救除譯訖奉進皇上讀訖顧謂顗曰既是聖言不須避諱杜時奉詔以正屬故而有寢焉荏苒之間杜君長逝未遑改正其經遂行後日照三藏奉詔再譯名佛頂最勝陀羅尼大周錄云佛頂尊勝陀羅尼日照三藏譯者誤也十門辯惑論二卷右一部二卷本在沙門釋復禮京兆人俗姓皇甫氏少出家住興善寺性靈靜寡嗜慾遊心內典兼博玄儒尤工賦詠善於著述俗流名士皆慕仰之三藏地婆訶羅實叉難陀等譯大莊嚴華嚴等經皆勅召禮令同翻譯綴文裁義實屬斯人天皇永隆二年辛巳因太子文學權無二述釋典稽疑十條用以問禮請令釋滯遂答之撰成二卷名曰十門辯惑蒙賓主酬答剖折稽疑文出於智府義在於心外如斯答對非此而誰可謂龍猛更生馬鳴再出權文學覩斯輪已眾疑頓遣頂戴遵行此雖一時之酬答寔為萬代之龜鏡也法師兼有文集行於代大唐慈恩寺三藏法師傳十卷右一部十卷其本見在沙門釋惠立本名字立天皇改為惠立俗姓趙氏天水人也遠祖因䆠徙寓新平故為豳人焉爰祖及父俱馳高譽立節隋祕書郎毅之第三子也生而破嶷有棄俗之志年十五貞觀三年出家住豳州昭仁寺此寺破薛舉之戰場也立識敏才俊神清道遠習林遠之高風邁肇融之識量聲譽聞徹勅召充大慈恩寺翻經大德次補西明寺都維那後授太原寺主皆降綸旨令維寺住天皇之代頻召入內與黃冠對論皆愜帝旨事在別傳立以玄奘法師求經印度經無紀述季代罕聞遂撰慈恩三藏行傳未成而卒後弘福寺沙門彥琮續而成之總成十卷故初題云沙門惠立本釋彥琮箋四分比丘戒本一卷四分比丘尼戒本一卷四分僧羯磨三卷四分尼羯磨三卷右四部八卷其本並在沙門懷素俗姓范氏京兆人世襲冠冕貞觀十九年出家師奘法師為弟子而立性聰敏專尋經論進具之後偏隷毘尼依道成律師學四分律不淹時序而為上首先居弘濟後住太原學侶雲奔教授無輟以先德所集多不依文率己私見妄生增減遂乃撿尋律藏抄出戒心羯磨但取成文非妄穿鑿可謂嗣徽迦葉繼軌波離而已焉又別撰四分記抄兼經論疏記等五十餘卷行於代大方廣圓覺修多羅了義經一卷右一部一卷其本見在沙門佛陀跋多羅唐云覺救北印度罽賓人也於東都白馬寺譯圓覺了義經一部此近出不委何年且弘道為懷務甄詐妄但真詮不謬豈假具知年耶佛頂尊勝陀羅尼經一卷右一部一卷其本見在沙門佛陀波利唐言覺護北印度罽賓國人忘身侚道遍觀靈跡聞文殊師利在清涼山遠涉流沙躬來禮謁以天皇儀鳳元年景子杖錫五臺虔誠禮拜悲泣雨淚望覩聖容倐焉見一老翁從山中出來作婆羅門語謂波利曰師精誠懇惻何所求耶波利答曰聞文殊大士隱跡此山從印度來欲求瞻禮翁曰師從彼國將佛頂尊勝陀羅尼經來不此土眾生多造諸罪出家之輩亦多所犯佛頂神呪除罪祕方若不將經徒來何益縱見文殊何必能識師可還西國取彼經來流傳此土即是遍奉眾聖廣利群生拯濟幽冥報諸佛恩也師取經來至此弟子當示師文殊師利菩薩所在波利聞此語已不勝喜躍遂裁抑悲淚向山更禮舉頭之頃忽不見老人波利驚愕倍增虔敬遂返歸本國取得經來既達帝城便求進見有司具狀聞奏天皇賞其精誠崇斯祕典遂詔鴻臚寺典客令杜行顗及日照三藏於內共譯譯訖䞋絹三十匹經留在內波利因乃垂泣奏曰委棄身命志在利人請布流行是所誠望帝愍其專至遂留所譯之經還其梵本任將流布波利得經不勝喜躍將向西明寺訪得善梵語僧順貞奏共翻譯帝允其請遂對翻經大德圓測共貞翻出名佛頂尊勝陀羅尼與前杜令所翻之者呪韻經文大同小異波利所願已畢持經梵本入於五臺于今不出莫知所之比諸眾譯此最弘布大方廣佛華嚴經不思議佛境界分一卷大方廣佛華嚴經修慈分一卷大乘造像功德經二卷智炬陀羅尼經一卷諸佛集會陀羅尼經一卷大乘法界無差別論一卷右六部七卷其本並在沙門提雲般若或云提雲陀若那唐云天智于闐國人學通大小智兼真俗呪術禪門悉皆諳曉以天后永昌元年來屆于此即以其年謁帝于洛勅於魏國東寺翻經以永昌元年己丑至天授二年辛卯總出經六部沙門威陀惠智等譯語沙門處一等筆受沙門復禮等綴文沙門德威慧儼法明弘景等證義讚觀世音菩薩頌一卷右一部一卷其本見在沙門釋慧智父中印度人也婆羅門種因使遊此而生於智少而精勤有出俗之志天皇時因長年婆羅門僧奉勅度為弟子本既梵人善閑天竺書語又生唐國復練此土言音三藏地婆訶羅提雲若那寶思惟等所有翻譯皆召智為證義令度語智以天后長壽二年癸巳於東都佛授記寺自譯讚觀世音菩薩頌一部大周刊定眾經目錄十五卷右一部十五卷其本見在沙門釋明佺東都佛授記寺僧也尤精律學兼閑經論天后天冊萬歲元年乙未勅刊定經目佺首末條錄編此次序與翻經大德二十餘人同共參定雖云刊定繁穢尤多雖見流行實難憑准中有乖舛如別所述大方廣佛華嚴經八十卷文殊師利授記經三卷大方廣入如來智德不可思議經一卷大方廣如來不思議境界經一卷大方廣普賢所說經一卷大乘入楞伽經七卷觀世音菩薩祕密藏神呪經一卷妙臂印幢陀羅尼經一卷百千印陀羅尼經一卷救面然餓鬼陀羅尼神呪經一卷右繞佛塔功德經一卷大乘四法經一卷十善業道經一卷大乘起信論二卷摩訶般若隨心經一卷大方廣不生不滅經一卷大方廣如來難思議境界經一卷離垢淨光陀羅尼經一卷菩薩出生四法經一卷右一十九部一百七卷沙門實叉難陀唐云喜學于闐國人智度弘曠利物為心善大小乘兼異學論天后明揚佛日敬重大乘以華嚴舊經處會未備遠聞于闐有斯梵本發使求訪並請譯人實叉與經同臻帝闕以天后證聖元年乙未於東都大內大遍空寺譯華嚴經天后親臨法座煥發序文自運仙毫首題名品南印度沙門菩提流志沙門義淨同宣梵本後附沙門復禮法藏等於佛授記寺譯至聖曆二年己亥功畢又至久視元年庚子於三陽宮內譯大乘入楞伽經及於西京清禪寺東都授記寺譯文殊授記等經前後總譯一十九部沙門波崙玄範等筆受沙門復禮等綴文沙門法寶弘景等證義太子中舍人賈膺福監護至長安四年實叉緣母年老請歸覲省表書再上方蒙免許勅御史霍嗣光送至于闐後和帝龍興重暉佛日勅再徵召方屆帝城以景龍二年達于茲土帝屈萬乘之尊親迎於開遠門外京城緇侶備諸幢幡逆路導引仍裝飾青象令乘入城勅於大薦福寺安置未遑翻譯遘疾彌留以景雲元年十月十二日右脇壘足終于大薦福寺春秋有五十九緇徒悲噎歎法梁之遽摧俗侶哀號恨群生之失導有詔聽依外國法葬以十一月十二日於開遠門外古然燈臺焚之薪盡火滅其舌猶存斯是弘法之嘉瑞也至十二月二十三日本國門人悲智勅使哥舒道元送其餘骸及斯靈舌還歸于闐起塔供養後人復於焚屍之所起七層塔焉不空羂索陀羅尼經一卷右一部一卷其本見在婆羅門李無諂北印度嵐波國人識量聰敏內外該通唐梵二言洞曉無滯三藏阿儞真那菩提流志等翻譯眾經並無諂度語於天后代聖曆三年庚子三月有新羅國僧明曉遠觀唐化將欲旋途於總持門先所留意遂慇懃固請譯此真言使彼邊維同聞祕教遂於佛授記寺翻經院為譯不空羂索陀羅尼經一部沙門波崙筆受至久視元年八月將所譯經更於罽賓重勘梵本方寫流布無垢淨光大陀羅尼經一卷右一部一卷其本見在沙門彌陀山唐言淑友覩貨邏國人也幼少出家遊諸印度遍學經論於楞伽俱舍最為精妙志弘像法無悋鄉邦杖錫而遊來臻皇闕於天皇代共實叉難陀譯大乘入楞伽經後於天后末年共沙門法藏等譯無垢淨光陀羅尼經一部譯畢進內辭帝歸邦天后厚遺任歸本國甄正論三卷右一部三卷其本見在沙門釋玄嶷俗姓杜名乂是黃冠為東都大弘道觀主遊心七籍妙善三玄黃宗之中此為綱領天后心崇大法弘闡釋宗又遂歸心請求剃落詔許度之住佛授記寺後為寺都兼預翻譯悉彼宗之虛誕知正教之可憑遂造甄正論一部指陳虛偽主客問答極為省要不空羂索陀羅尼自在王呪經三卷浴像功德經一卷挍量數珠功德經一卷觀世音菩薩如意摩尼陀羅尼經一卷文殊師利根本一字陀羅尼經一卷大陀羅尼末法中一字心呪經一卷隨求即得大自在陀羅尼神呪經一卷右七部九卷其本見在沙門阿儞真那唐云寶思惟北印度迦濕蜜羅國人剎帝利種彼王之華胄幼而捨家禪誦為業進具之後專精律品復慧解超群學兼真俗乾文呪術尤功其妙加以化導為心無戀鄉國以天后長壽二年癸巳屆于洛都勅於天官寺安置即以天后長壽二年癸巳至中宗神龍二年景午於授記天宮福先寺譯不空羂索陀羅尼經等七部後至叡宗太極元年壬子四月太子洗馬張齊賢等繕寫進內至延和元年六月勅令禮部尚書晉國公薛稷右常侍高平侯徐彥伯等詳定入目施行三藏自神龍二年已後更不譯經唯精勤禮誦修諸福業每於晨朝磨香為水塗浴佛像後方飲食從始至終此為恒業衣鉢之外隨得隨施後於龍門山請置一寺依外國法式製造呼為天竺己及門人同居此寺精誠所感其數寔多壽百餘以開元九年終于寺矣金光明最勝王經十卷能斷金剛般若波羅蜜多經一卷佛為難陀說出家入胎經二卷入定不定印經一卷藥師琉璃光七佛本願功德經二卷彌勒下生成佛經一卷佛為勝光天子說王法經一卷浴像功德經一卷數珠功德經一卷觀自在菩薩如意心陀羅尼經一卷曼殊室利菩薩呪藏中一字呪王經一卷稱讚如來功德神呪經一卷大孔雀呪王經三卷佛頂尊勝陀羅尼經一卷莊嚴王陀羅尼呪經一卷香王菩薩陀羅尼呪經一卷一切功德莊嚴王經一卷拔除罪障呪王經一卷善夜經一卷大乘流轉諸有經一卷妙色王因經一卷佛為海龍王說法印經一卷能斷金剛般若波羅蜜多經論頌一卷能斷金剛般若波羅蜜多經釋三卷因明正理門論一卷成唯識寶生論五卷觀所緣論釋一卷掌中論一卷取因假設論一卷觀總相論頌一卷止觀門論頌一卷手杖論一卷六門教授習定論一卷五蘊皆空經一卷三轉法輪經一卷無常經一卷八無暇有暇經一卷長爪梵志請問經一卷譬喻經一卷略教誡經一卷療痔病經一卷根本說一切有部毘奈耶五十卷根本說一切有部苾芻尼毘奈耶二十卷根本說一切有部毘奈耶雜事四十卷根本說一切有部尼陀那目得迦十卷根本說一切有部戒經一卷根本說一切有部苾芻戒經一卷根本說一切有部百一羯磨十卷根本說一切有部毘奈耶頌五卷根本說一切有部毘奈耶雜事攝頌一卷根本說一切有部尼陀那目得迦攝頌一卷根本薩婆多部律攝二十卷一百五十讚佛頌一卷龍樹菩薩勸誡王頌一卷大唐西域求法高僧傳二卷大唐南海寄歸內法傳四卷別說罪要行法一卷受用三水要法一卷護命放生軌儀一卷法華論五卷集量論四卷根本說一切有部毘奈耶藥事二十卷根本說一切有部毘奈耶破僧事二十卷根本說一切有部毘奈耶出家事五卷根本說一切有部毘奈耶安居事一卷根本說一切有部毘奈耶隨意事一卷根本說一切有部毘奈耶皮革事二卷根本說一切有部毘奈耶羯恥那事一卷右此上從藥事下七部共五十卷並從大周證聖元年至大唐景雲二年以來兩京翻譯未入開元釋教錄今搜撿乞入貞元目錄於內由欠三卷為訪本未獲旦附闕本錄中收切依前遣失兼誤為別生故重標於此耳右六十一部二百三十九卷又加七部五十卷內元欠三卷沙門釋義淨齊州人俗姓張字文明髫齔之年辭榮落彩於是遍詢名匠廣採群籍內外閑曉今古遍知年十有五志遊西域仰法顯之雅操慕玄奘之高風加以勤無棄時手不釋卷弱冠登具逾厲堅貞咸享二年三十有七方叶夙懷遂之廣府初結誓同志數滿十人洎乎汎舶餘皆退罷唯淨堅心轉熾遂即孤行備歷艱難漸達印度所至之境皆洞言音凡遇王臣咸蒙禮重鷲峯雞足並親登陟祇園鹿苑咸悉周遊憩那蘭陀禮菩提樹遍師明匠學大小乘所為事周還歸故里凡所歷遊三十餘國往來問道出二十年以天后證聖之元乙未仲夏還至河洛將梵本經律論近四百部合五十萬頌金剛座真容一鋪舍利三百粒天后敬法重人親迎于上東門外洛陽緇侶備設幢幡兼陳鼓樂在前導引佛授記寺安置所將梵本並令翻譯初共于闐三藏實叉難陀翻華嚴經久視已後方自翻譯即以久視元年庚子至長安三年癸卯於東都福先寺及西京西明寺譯金光明最勝王能斷金剛般若入定不定印彌勒成佛一字呪王莊嚴王陀羅尼善夜流轉諸有妙色王因緣無常八無暇有暇長爪梵志等經根本說一切有部毘奈耶尼陀那目得迦百一羯磨及律攝等掌中取因假設六門教授等論及龍樹勸誡頌已上二十部一百一十五卷北印度沙門阿儞真那證梵文義沙門波崙復禮慧表智積等筆受證文沙門法寶法藏德感勝莊神英仁亮大儀慈訓等證義成均大學助教許觀監護繕寫進內天后製新翻聖教序令標經首暨和帝龍興神龍元年乙巳於東都內道場譯孔雀王經又於大福先寺譯勝光天子香王菩薩呪一切功德莊嚴王等經上四部六卷沙門般度讀梵文沙門玄傘筆受沙門大儀證文沙門勝莊利貞等證義兵部侍郎崔湜給事中盧粲等潤文正字祕書大監駙馬都尉觀國公揚慎交監護和帝心崇釋典製序褒揚號為大唐龍興三藏聖教序帝御洛城西門宣示群品淨所新翻並令標引二年景午隨駕歸京勅於大薦福寺別置翻經院處之三年丁未帝召入內並同翻經沙門九旬坐夏帝以昔居房部幽厄無歸祈念藥師遂蒙降祉賀茲往澤重闡洪猷因命法徒更令翻譯於大內佛光殿譯成二卷名藥師琉璃光七佛本願功德經帝御法筵手自筆受又至景龍四年庚戌於大薦福寺譯浴像功德數珠功德如意心尊勝拔除罪障出家入胎五蘊皆空三轉法輪譬喻療痔病等經根本說一切有部苾芻尼毘奈耶毘奈耶雜事二眾戒經毘奈耶頌雜事攝頌尼陀那目得迦攝頌唯識寶生觀所緣釋等已上二十部八十八卷吐火羅沙門達磨末磨中印度沙門狀努證梵義罽賓沙門達磨難陀證梵文居士東印度首領伊舍羅證梵本沙門慧積居士中印度李釋迦直中書度頗多等讀梵本沙門文網慧沼利貞勝莊愛同思恒等證義沙門玄傘智積等筆受居士東印度瞿曇金剛迦濕彌羅國王子阿順等證譯修文館大學士特進趙國公李嶠兵部尚書逍遙公韋嗣立中書侍郎趙彥昭吏部侍郎盧藏用兵部侍郎張說中書舍人李乂蘇頲等二十餘人次文潤色左僕射舒國公韋巨源右僕射許國公蘇瓌監譯祕書大監嗣號王邕監護又至叡宗景雲二年辛亥於大薦福寺復譯稱讚如來功德神呪佛為龍王說法印略教誡等經能斷般若論頌及釋因明理門觀總相頌止觀門頌手杖等論及法華集量百五十讚合一十二部二十卷沙門曷利末底烏帝提婆等讀梵本沙門玄傘智積等筆受沙門慧沼等證義太常卿衛國公薩崇胤監護合從天后久視元年庚子至叡宗景雲二年辛亥都譯五十六部二百三十卷又別撰大唐西域求法高僧傳南海寄歸內法傳別說罪要行法受用三水要法護法放生軌儀凡五部合九卷又出說一切有部跋窣堵約七八十卷但出直本未遑刪綴遽入泥洹其文遂寢淨又於一切有部律中抄諸緣起別部流行如摩竭魚因緣等四十二經四十九卷既是別生抄經不合為翻譯正數今載別生錄中如刪繁錄中具列名目淨雖遍翻三藏而偏功律部譯綴之暇曲授學徒凡所行事皆尚其急濾漉滌穢特異常倫學侶傳行遍於京洛美哉亦遺法之盛事也三藏道茂年衰示有微疾至景雲三年壬子正月十九日改為太極元年二月二十二日門人比丘崇勗摹三藏和上真和上時年七十八也叡宗大聖真皇帝製贊猗歟釋種降迹閻浮三明備證六度圓修離空離有無作無求至德孤秀嘉名罕儔載涉山川屢移寒暑跡遠塵累情忘出處濟苦慈航除昏智炬梵典爰集門人攸敘高步寰中獨遊方外遍覩靈塔親觀法會足踐布金躬瞻獻蓋緬鑒澄什寔為居最以斯上士弘茲妙業拯俗不疲破魔寧怯遺揚震旦光敷像法勒美丹青傳芳永劫至五月十三日改太極元年為延和元年並大赦天下七月二十五日制傳位皇太子八月二日皇太子即位上尊號曰太上皇四日太上皇勅自稱曰朕處分事曰誥皇帝自稱曰予處分事曰制勅五日改為先天元年歲仍王子二年癸丑三藏義淨臥疾不愈欲歸齊州正月六日誥內常侍輔令問宣奉誥問舜闍梨三藏義淨法師何日歸向已東報來三藏道茂年衰卒難勝致氣力漸劣逮手中旬七日夜初便命紙筆對諸弟子乃遺書曰吾聞乾為天也坤為地也百億日月翕闢照山河百億閻浮幽明成晝夜死生常道唯聖人之能踰衰變恒然豈凡夫之能越吾漸微弱汝等未安慮忽臨終遺書敘意吾稟氣山岳養志經書錯綜古今搜求圖籍七歲念文舉之俊念之日不獨天生十二見甘羅之才念之日應同我輩英達君子雖未當仁博識丈夫應權而動少尋周孔以禮樂為常長習老莊將恬淡而為樂於國有益於人甚安不知過去之因不說未來之果研精失慮據賾求微枯木死灰之言何足鑿其心眼玉藻金縢之典詎可瑩其精神乍北乍南每作栖遑之客或隱或處頻尚虛白之心發願出家投身入道一歸緇侶再沐皇恩屬天子高居公卿政事盛揚佛日自漢魏而不同虔奉釋文與周隋而全別思之琳遠希欲連蹤想之騰澄無妄接影三藏教迹將漢地而未圓十二部經想中天而可取年始一十有七思遊五印之都歲臨三十有七願到雙林之境哀別南去遠達西征海路波濤關山險阻歷三十之外國將四百之真經願為眾生志存翻譯辭八相之靈塔歸九洛之神州天子親迎群公重法歡心伇思盡力妄疲五聖天波常遭覆蔭百年天命漸自衰微佛說涅槃流傳十二分教余見將死寧無一二之言遙想前途不知幾里又思生路不知何年吁吁嗟嗟至無至之處所到不到之境界取證可知生不生之形骸於心尚惑事既忩迫恐無暇言所譯之經虔敬無盡未翻之典愧恨彌深不得盡本心不得終本願不知天之故奪不知神之故為桑公俞附之醫昔年何有扁鵲葛洪之手今日何無石火流光光銷難續水花發彩彩不久停負氣吞聲銜悲茹泣情既恨恨乃述言焉弟子門人不可具載略而書矣望遣傳燈學戒學律之徒莫違微細學論學經之輩須識邪疑三學總成佛之上願一行偏善吾未喜焉具圓之人觸犯須慎近圓之者尊卑有方講律之流願無休恩傳經之士冀見奉行若為寺主綱維盡身盡命荷護僧徒慈仁慈忍尼眾禁戒分明大須堅固汝等如吾言行吾法吾若為石為土也即為汝之屋宅吾若為楸為柏也覆蔭汝之形容吾若為神為鬼也即益資汝之精氣吾若為花為藥也即加備汝之靈壽吾若為天為人也即以甘脆為汝之飲食吾若得道得果也即以威神令汝之安樂汝若違吾語失吾言吾若為石為土也汝死而不為丘墓若為楸為柏也汝死而不為棺槨若為神為鬼也為崇而不為荷護若為花為藥也為毒而不為氣力若為天為人也為惡而不為安穩若得道得果也怖汝心而為伴為侶慈之若此悲之如斯崇慶崇勗元廓玄秀玄叡慧神等聰明稟氣特達奇神須存鑿壁之功無使面牆有分剝皮為紙昔菩薩之大心重法傳經在汝等之用意吾自病已久鎮臥床枕既不瘳損無復聊生惠奭悟道以下返道小者扶侍辛苦慚愧唯深文藝最處老生汝等偏須優愛梵本先有表文付智積才藝等百德豐碑須為我立衣鉢錫杖持律者收吾別有語已屬才藝京城貞法師莊法師傘法師恒律師昭上座海都師等天骨神授器深智達為眾生之眼目作佛法之棟梁吾貴之重之感通千萬東京玄秀懷秀十二及諸州弟子門人法明敬忠慧福等雖不相見如上處分齊州孤妹諸親眷族並言好住慧日阿湛相去既遠吾何忘之各寫一本待諸後人知吾之情稟吾之意汝等努力吾亦自憂耳先天二年正月十七日夜二更鄔波弟耶付弟子門人智積崇俊玄暉曇傑寶嚴等時二更遺書訖至後夜分寂然而終矣時門人號踊具狀上聞至二十八日叡宗大聖真皇帝令內侍伯趙元福宣奉誥問舜闍梨三藏義淨法師何日葬於何處葬報來至二十九日招福寺主寂狀進故翻經三藏法師義淨右昨晨時內至口宣奉誥問舜闍梨義淨三藏法師何日葬於何處葬報來者為正誥未行不敢定日具狀奏訖其日未後曹司奉誥其葬事準例又得門人等狀師徒至重累劫恩深攀號荼毒不勝悲戀奉承恩誥不敢延停請取來月七日於京延興門東陳張村閣院內葬謹錄狀進伏聽誥旨同日中書令崔湜宣誥旨故翻經三藏義淨宜贈鴻臚卿賜物一百五十段葬事量準例官供正月三十日銀青光祿大夫撿校中書令太子左庶子昭文館學士上柱國中山郡開國公臣崔湜宣門下故三藏義淨道心惟微德宇增峻既韞瀉瓶之智方通慧鏡之明幽詣絕域躬傳祕藏遺文大備比羅什之總持析理入微等生公之懸解境對而現緣離示滅嗟法雲之無影歎宗師之不留雖道門恒寂已證無生之忍而朝序褒賢宜加飾終之命可贈鴻臚卿主者旋行至二月六日內品官馬孝忠掌扇劉普賜同送內出贈絹幡花等香花盤二十八輿香花樹大小十八輿幢四輿錢財四輿百尺幡四口夾侍幡八十口四十九尺幡二十口夾侍幡二百四十口道場幡一百口雜色大小幡一百口已上五百四十四口絹四百匹像一鋪牒奉誥出上件香花盤輿幡及竿絹等令品官馬孝忠劉普賜送薦福寺付弟子崇俊等贈故義淨三藏法師謹牒洎乎明日京城四眾陳布威儀鹵簿供養香花內出誥使弔贈聖眷殊深錫賚增優以旌傳法之功也輟舂罷相悽慘郊衢望焉慕焉終于掩坎建乎反哭痛焉疑焉門人萬餘或躄或踊洎五月三日和上卒哭中書令蕭志忠宣誥旨故翻經三藏義淨宜為度一七人仍令所司准格試至其月十五日靈塔修成銀青光祿大夫行祕書少監同安侯盧璨撰文開業寺沙門智詳書字題云大唐龍興翻經三藏義淨法師之塔銘師諱文明字義淨俗姓張氏齊郡山莊人也師特達英靈天生慧晤弱冠圓具便講毘尼慨七歲之文虧歎五明之未具迺裹糧負笈躡屩擔簦以咸享二年發自全齊達于廣府汎舶南海達指中天周流三十餘國凡經二十五載探貝葉微言四百餘部得真容舍利三百餘粒傳燈願滿振錫而還以證聖元年屆于東洛勅命有司具禮兼遣洛邑僧眾盡出城迎緇素駢闐延于授記之寺尋又勅加三藏之號便於福先授記兩寺翻經神龍二年駕幸西京又勅薦福寺翻經前後所翻經總一百七部都四百二十八卷並勅編入一切經目而夜舟潛徙朝景不留奠楹之夢忽臻曳杖之歌奄及以先天二年正月乙丑朔十七日辛巳示疾終于薦福譯經之院春秋七十有九恩誥贈鴻臚卿賻物一百五十段為度七僧給羽葆鼓吹一部加武賁班劍八十人粵以二月乙未朔七日辛巳葬于京城延興門東之平原葬日誥遣中使弔慰又內出花樹香盤幢幡蓋輿等六百餘事絹四百匹像一鋪令充葬儀及贈孝子門人動餘萬數輟舂罷相悽慘城邑聲明文物暉曜郊衢弘法之功遠矣哀榮之典備矣門人智積等仰千仞之崇峻奄歎崩頹挹萬頃之波瀾俄驚逝閱探遺美於緗簡式言時於翠竭其詞曰彼遍知兮出現比利物乎大仙有開士兮傳譯邁羅什於秦年修多因而遠被毘奈由是遐宣法方煥於朝景舟忽移於夜川明主悼兮流賻贈門人慕兮緝遺編紀丹文於萬古扃白日於三千其時復有摩訶支那東都盟津北四由旬太行左麓假名隱居撰頌德碑文廣不敘至肅宗文明武德大聖大宣孝皇帝乾元元年於塔院所置金光明寺以表譯經之最勝力也大寶積經一百二十卷右此一部經新譯舊譯四十九會合成一部於中折取二十六會三十九卷為菩提流志新譯餘二十三會八十一卷並是舊譯勘同編入已備餘錄故不重存其新譯會具如別錄初第十一卷寶積部中依次編列實相般若波羅蜜經一卷文殊師利所說不思議佛境界經二卷大乘金剛髻珠菩薩修行分一卷寶雨經十卷大乘伽耶山頂經一卷不空羂索神變真言經三十卷千手千眼觀世音菩薩姥陀羅尼身經一卷如意輪陀羅尼經一卷六字神呪經一卷護命法門神呪經一卷廣大寶樓閣善住祕密陀羅尼經三卷一字佛頂輪王經五卷文殊師利寶藏陀羅尼經一卷金剛光焰止風雨陀羅尼經一卷有德女所問大乘經一卷般若波羅蜜多那經一卷妙慧童女所問經一卷不空羂索呪心經一卷妙德婆羅門女問佛轉何法輪經一卷智猛長者問經一卷佛入毘耶離除一切鬼病經一卷那耶經一卷大陀羅尼經一卷文殊師利呪法藏經一卷一字呪王經一卷無迦略曳菩薩造廣大摩尼祕密善住經一卷釋般若六字三句論一卷右五十三部一百一十一卷沙門菩提流志本名達摩流支唐言法希天后改為菩提流志唐云覺愛南印度人婆羅門種姓迦葉氏聰叡絕倫風神爽異生年十二外道出家師稟波羅奢羅學彼經術遂洞曉聲明尤閑數論陰陽歷數天理天文呪術醫方皆如指掌年登耳順自謂孤行撩僧論議䞈以身事時有大乘上座部三藏厥號耶舍瞿沙知其根熟遂與交論未越幾關詞理俱屈始知佛日高明匪螢燈竝照法流深廣豈涓渧等潤投身敬事專學佛乘奉戒無虧志節高峻崇慧有在解學寬深未越五年通達三藏天皇遠聞雅譽遣使往要未及使還白雲遽駕暨天后御極方赴帝京以長壽二年癸巳創達都邑即以其年於佛授記寺譯寶雨經中印度王使沙門梵摩同宣梵本沙門戰陀居士婆羅門李無諂譯沙門慧智證語沙門處一等筆受沙門思玄等綴文沙門圓測神英等證義同賓寺亟孫辟監護後於大周東寺譯實相般若金剛髻大乘伽耶頂有德妙慧文殊不思議境界妙德女問佛等經又於佛授記寺譯護命法門六字神呪般若蜜多那不空羂索呪心智猛長者問除鬼病那耶大陀羅尼文殊呪法藏一字王摩尼祕密善住等經及般若六字三句論已上一十九部合二十卷沙門行感等同譯後至和帝龍興神龍二年景午隨駕歸京勅於西崇福寺安置遂譯廣大寶樓閣不空羂索神變一字佛頂千手眼姥陀羅尼如意輪文殊寶藏金剛光焰等經及大寶積此經都有四十九會上代譯者摘會別翻而不終部帙往者貞觀中玄奘法師往遊印度將梵本於弘福寺譯大菩薩藏經即是寶積第十二之一會後於玉華宮寺翻大般若竟諸德慇懃請翻寶積玄奘法師云譯寶積之功不謝於般若余生涯已窮恐不終其事固請不已遂啟夾譯之可得數行乃嗟歎曰此經與此土群生未有緣矣余氣力衰竭不能辨也因而遂輟流志來日復齎其梵本和帝命志續奘餘功遂廣鳩碩德并名儒等繹舊翻之經考挍新來之夾上代譯者勘同即附昔來未出按本具翻兼復舊譯義擁文迷即須重譯始乎神龍二年景午創筵迄于叡宗先天二年癸丑畢席於中二十六會三十九卷流志新譯謂三律儀會無邊莊嚴會無量壽如來會不動如來會被甲莊嚴會文殊師利普門會出現光明會佛為阿難說處胎會無盡伏藏會授幻師跋陀羅記會大神變會優波離會發勝志樂會善順菩薩會勤授長者會優陀延王會妙慧童女會恒河上優婆夷會功德寶華敷菩薩會善德天子會阿闍世王子會淨信童女會彌勒菩薩所問會無盡意菩薩會勝鬘夫人會廣博仙人會發題日於內佛光殿和帝親御法筵筆受經旨百寮侍坐妃后同觀求之古人無以加也逮叡宗嗣曆復於北苑白蓮花亭及大內甘露等殿別開會首亦親筆受竝沙門思忠及東印度大首領伊舍羅直中書度頗具等譯梵文北印度沙門達摩南印度沙門波若丘多等證梵義沙門慧覺宗一普敬履方等筆受沙門勝嚴法藏塵外無著深亮懷迪等證義沙門承禮神暕雲觀等次文太子詹事東海郡公徐堅𠚼王傳固安伯盧粲尚書右承東海男盧藏用中書舍人舒王男蘇瑨禮部郎中彭景直左補闕祁縣男王瑨大府丞顏溫之太常博士賀知章等潤色中書侍郎平輿侯陸象先侍中鉅鹿公魏知古等監譯前太常卿薛崇胤通事舍人弘農男揚仲嗣監護繕寫既了將本進內叡宗外總萬方內崇三寶御筆製序標於經首前後總譯五十二部合一百一十一卷三藏流志自翻寶積經了更不譯經禪觀怡神金丹養志壽雖過百道業無虧持誦經行晨昏靡替至開元十二年隨駕入洛勅於長壽寺安置以流志所住加號開元至十五年九月顧謂門人曰胞幻之身日就衰朽縱然久住終歸磨滅吾生年攝養冀無衰弊今漸遲暮徒更延時遂從二十日不飲不食藥餌俱絕雖向五旬神色如常至十一月三日遂索香水洗浴換新潔衣至四日晨朝取梵本眾經手擎頂戴一一讚歎至五日齋時告諸侍人皆令四散吾暫就淨汝勿喧聲遂於淨室之中右脇而臥奄然而卒春秋一百五十有六自非積修勝業脫屣塵勞焉能保此遐齡去留專己者也既聞天聽皇哀感慕慟歎久之追贈鴻臚大卿諡曰開元一切遍知三藏詔遣內侍杜懷敬往東都監葬勅內庫出物供葬所須務令優贍無限其數於是鹵簿羽儀幡幢花蓋闐塞衢巷而不可數遂遷窆於龍門起塔供養焉五分羯磨一卷右一部一卷其本見在沙門釋愛同俗姓趙氏本天水人代襲冠冕同弱齡出家後以律學馳譽講彌沙塞律遠近師稟昔宋朝罽賓三藏覺壽譯彌沙塞律因出羯磨一卷時運遷移其本零落尋求不獲學者無依同遂於大律之內抄出羯磨一卷彼宗學者盛傳流布新譯大方廣佛華嚴經音義二卷右一部二卷其本見在沙門釋慧苑京兆人華嚴藏法師上首門人也勤學無惰內外兼通華嚴一宗尤所精達苑以新譯之經未有音義披讀之者取決無從遂博覽字書撰成二卷使尋翫之者不遠求師而曉於字義也大佛頂如來密因修證了義諸菩薩萬行首楞嚴經十卷右一部十卷其本見在沙門般剌蜜帝唐云極重中印度人也懷道觀方隨緣濟度展轉遊化達我支那乃於廣洲制旨道場居止眾知博達祈請亦多利物為心敷斯祕蹟以神龍元年龍集乙巳五月乙卯二十三日辛丑遂於灌頂部中誦出一品譯成十卷即前萬行首楞嚴經是也烏萇國沙門引伽釋迦譯語菩薩戒弟子前正儀大夫同中書門下平章事清河房融筆受脩州羅浮山南樓寺沙門懷迪證譯其僧傳經事畢汎舶西歸有因南使流通於此說妙法決定業障經一卷出生無邊門陀羅尼經一卷師子素馱婆王斷肉經一卷大乘修行菩薩行門諸經要集三卷右四部六卷其本見在沙門釋智嚴于闐國王之質子性欝持名樂幼至大唐早居榮祿授左領軍衛大將軍上柱國封金滿郡公而立性淳質貞信居懷請捨宅置寺奉為國家神龍二年五月十一日勅允其所請又自惟生居異域長自中華幸得侍奉四朝班榮寵極猶恐叨丞厚祿濫沐殊恩於是因請出家冀酬玄澤神龍二年七月二十四日墨制云人之情也莫不貪惜祿位卿之願也乃欲棄欲出家襲蘭若之蹤起禪那之行忽省來奏嗟賞兼懷特遂所祈式成高志以景龍元年十一月五日和帝生日捨家剃落法號智嚴仍請住終南山至相寺蘭若修道由是虛心慮靜宴坐經行精苦居懷幽捿積念加以經明唐梵智照幽微寶積真詮如來祕偈莫不屢丞綸旨久預翻詳頻奉絲言兼令證譯於石鱉谷居阿練若習頭陀行開元九年於石鱉練若及奉恩寺譯決定業障經等四部竝文質相兼得其深趣又譯尊勝陀羅尼呪一首及法華經藥王菩薩等呪六首時有經本寫新呪入幸勿怪之大毘盧遮那成佛神變加持經七卷蘇婆呼童子經三卷蘇悉地羯羅經三卷虛空藏菩薩能滿諸願最勝心陀羅尼求聞持法經一卷右四部一十四卷其本見在沙門輸波迦羅具足梵音應云戎婆揭羅訶唐音正翻云淨師子以義譯之名善無畏中印度摩訶陀國人住王舍城那爛陀寺本剎利種姓剎帝利捨俗榮貴依佛出家神氣清虛道業恢著精通禪慧妙達總持三藏教門一心遊入五天諸國久播芳名大悲利生有緣東漸塗至北印度境響振摩訶支那我皇搜集賢良發使迎接以開元四年景辰大齎梵本來達長安初於興福南院安置次後五年丁巳於菩提院譯虛空藏求聞持法一卷沙門悉達譯語沙門無著綴文筆受其無畏所將梵本有勅並令進內緣此未得廣譯諸經曩時沙門無行西遊天竺學畢言歸迴至北天不幸而卒所將梵本有勅迎還比在西京華嚴寺收掌無畏與沙門一行於彼簡得數本梵經並總持妙門先未曾譯至十二年隨駕入洛於大福先寺安置遂為沙門一行譯大毘盧遮那經其經具足梵文有十萬頌今所出者撮其要耳沙門寶月譯語沙門一行筆受承旨兼刪綴詞理文質相半妙諧深趣又出蘇婆呼蘇悉地二經無畏性愛恬簡靜慮怡神時開禪觀獎勸初學慈悲作念接引無虧人或問疑割析無滯七俱胝佛母准泥大明陀羅尼經一卷金剛頂瑜伽中略出念誦法四卷金剛頂經曼殊室利菩薩五字心陀羅尼品一卷觀自在如意輪菩薩瑜伽法要一卷右四部七卷其本並在沙門跋日羅菩提唐云金剛智南印度摩賴耶國人婆羅門種幼而出家遊諸印度雖內外博達而偏善總持於此一門罕有其匹隨緣遊化隨處利生聞大支那佛法崇盛遂汎舶東逝達于海隅間八年中方屆京邑於是廣弘祕教建曼荼羅依法作成皆感靈瑞沙門一行欽斯祕法數就諮詢智一一指陳復為立壇灌頂一行敬受斯法請譯流通以十一年癸亥於資聖寺為譯瑜伽念誦法及七俱胝陀羅尼東印度婆羅門大首領直中書伊舍羅譯語嵩岳沙門溫古筆受至十八年庚午於大薦福寺出曼殊室利五字心及觀自在瑜伽要沙門智藏譯語又於舊隨求中更續新呪智執總持契所至皆驗祕教流傳寔斯人矣復有灌頂弟子正議大夫行中書舍人侍皇太子諸王文章集賢院學士呂向敬師三藏因而紀之曰和上本中天竺國剎利王伊舍那靺摩第三子也後因南天國王將軍米准那薦聞遂稱南天竺人也年始十歲於那爛陀寺出家依寂靜智師學聲明論年十五往西天竺國經四年學法稱論却迴於那爛陀寺年二十受具戒六年學大小乘律又學南宗般若燈論百論十二門論年二十八於迦毘羅衛城就勝賢論師學瑜伽論唯識論辯中邊論經三年至三十一往南天竺於龍樹菩薩弟子龍智年七百歲今猶見在經七年承事供養受學金剛頂瑜伽經及毘盧遮那總持陀羅尼法門諸大乘經典并五明論受五部灌頂諸佛祕要之藏無不通達遂辭師龍智却還中天尋禮如來八相靈塔其後南天三年亢旱其王捺羅僧伽補多靺摩遣使迎請和上於自宮中建灌頂道場請雨其時甘澤流澍王臣欣慶遂為和上造寺安置經餘三載國南近海有觀自在菩薩寺門側有尼枸陀樹先已枯顇和上七日斷食行道樹再滋茂菩薩應現而作是言汝之所學今已成就可往師子國瞻禮佛牙登楞伽山禮拜佛跡迴來可往中國禮謁文殊師利菩薩彼國於汝有緣宜往傳教濟度群生聞是語已不勝忻慰僧徒咸聞其語寺眾乃曰若菩薩降臨尼拘陀樹枝葉滋榮去即枯顇以此為侯經三七日却迴辭其國王將領弟子道俗八人往師子國至楞伽城王臣四眾以諸香花迎禮和上至其宮側復往無畏王寺頂禮佛牙持諸香花精誠供養遂感佛牙放光空中成蓋普現大眾咸覩斯瑞便住其寺半年供養遂詣東南往楞伽山逕中路禮佛眼塔其時行道一日一夜無願不果次至七寶山城次行至嚕呵那國國管寶山其山土地足多羅樹國王先信小乘聞和上至出城遠迎就王宮殿廣陳供養經一月餘日和上為說大乘理性便能悟入信受欣喜即廣施雜寶和上不受云本來意者頂禮佛跡非為珍寶遠來至此願示其路王即遣人持輿令和上乘上送至山下其山多諸猛獸師子毒龍野人羅剎黑風苦霧常守護此山上珍寶非是禮聖迹人不可昇上得入此山和上於山下焚香頂禮發弘誓願願見昔佛在世說法之時山神發願已畢天開霧散猛獸潛藏遂與弟子於山北面近東渡水而上却轉向西北又西南尋谷攀藤接葛異種孤危至山中腰近次北面有一泉水流出其中總是紅頗梨瑟瑟金銀諸寶又多寶性草及曼陀羅花優鉢羅花時逢龕崛皆是先靈修道之處山中香花草木不可稱計不停不滯七日攀緣方至山頂尋求靈跡見一圓石可高四五尺許方廣可有二丈佛之右足隱在石上見有損缺心即生疑謂之非是佛跡仰天號泣憶昔如來遂感五色雲現及有圓光佛跡相輪分明顯現聞有聲言此真佛跡但為往代眾生將來業重留此跡耳聞已歡喜香花供養入定一日從定出已七日旋遶把石尋緣行道其佛跡外石上有數石盞亦中然燈時有野人將甘蔗子椰子蕉子署藥等來施和上時弟子見之四散奔走和上言曰此來供養非損汝輩便取所施與授三歸戒其野人將小石施佛跡上打碎取喫何謂如是損其心上云治心痛從此驗知佛跡漸損其上多風不可久住頂上四望去其山下五六十里外周有山圍繞狀如域壁山上總是白雲國人號名楞伽城山山外西北連師子國界餘是大海當觀望之時和上不覺失脚砌下臨崖便住不損毫毛當知是佛不思議力弟子等驚喜不已遂復道而還所有靈跡重禮辭迴來去經一年却至南天竺國具述上事聞於國王王又請留宮中供養經一月日和上白王貧道先發誠願彼支那國禮文殊師利并傳佛法即日辭王王曰唐國途逕絕遠大海難渡不得可到住此教化足獲利益再三請住和上宿志不移王曰必若去時差使相送兼進方物遂遣將軍米准那奉大般若波羅蜜多梵夾七寶繩床七寶金釧寶鈿耳璫雜物衣甲綵緤沈水龍腦諸物香藥等奉進唐國願和上撿校加持得達彼國發來之日王臣四眾香花音樂送至海濱和上東向遙禮文殊西禮觀音菩薩便與徒眾告別登舶入海得好風便一日一夜渡海却到師子國勃支利津口逢波斯舶三十五隻其國市易珍寶諸商主見和上同心陪從師子國王室哩室囉聞和上再至又迎宮中一月供養苦留不住重禮佛牙便即進路王使道俗香花音樂餞送海岸和上至發行日是諸商主並相隨渡海經一月至佛逝國佛逝國王將金傘蓋金床來迎和上緣阻惡風停留五月風定之後方得進發經過諸國小小異物及以海難洪波雜沸不可具述計去唐界二十日內中間卒逢惡風忽發雲氣叔闇毒龍鯨鯢之屬交頭出沒是諸商舶三十餘隻隨波流泛不知所在唯和上一舶以持隨求得免斯難又計海程十萬餘里逐波汎浪約以三年緣歷異國種種艱辛方始得至大唐聖境行至廣府重遭暴雨時節度使使二三千人乘小船數百隻并以香花音樂海口遠迎至開元八年中初到東都親得對見所有事意一一奏聞奉勅處分使令安置四事供養僧徒請法王公問道從是隨駕往復兩都至十一年方事翻譯於資聖寺薦福道場所翻譯成四部七卷時庚午歲開元十八年已入開元釋教錄也至十九年後又譯出金剛頂經瑜伽修習毘盧遮那三麼地法一卷千手千眼觀世音菩薩大身呪本一卷千手千眼觀自在菩薩廣大圓滿無礙大悲心陀羅尼呪本一卷不動使者陀羅尼祕密法一卷右四部四卷其本見在南天竺國三藏沙門跋日羅菩提譯至二十四年隨駕西京二十九年有勅放歸本國行至東都現疾告終天寶二年癸未之歲二月辛未朔二十七日丁酉龍門起塔時有逸人混倫翁撰文書題云大唐東京大廣福寺故金剛三藏塔銘并序詞曰至道幽深玄宗湛邃百靈間出大聖時遊化滿三千位超十地真言遂闡像設斯行金剛三藏者中天竺國剎利王伊舍那靺摩第三子以開元七年南天竺國因節度使將軍米准那表薦入朝遂稱南天竺人焉誕育靈奇幼有神異懇請於父求之入道年甫十歲於那爛陀寺依寂靜智出家學聲明論兼九十四書尤工祕術妙閑粉繪大師號菩提跋析羅當其開濟遊方為務往詣南天於龍智處契陀羅尼藏便會宿心請建道場散藏五部經于七載每至時飲食從空而下金剛薩埵常現於前又陟楞伽山頂觀如來脚跡燒以酥燈其燈明徹其跡微茫當起少疑便現深相靈契也若是時南天竺有尼拘陀樹久而枯顇大師繞樹行道七日斯須花葉如故其真應也如是大師從南天持大菩薩教本二十萬言兼瑜伽梵夾而至矣其靈感也若斯因屆唐國建毘盧遮那塔規摸意表思銳毫端代為希有其工異也如是帝甚嘉之額出天書縑仍恩錫以今方古未之有也嘗登前佛壇受法王寶號金剛智三藏王公士庶無不宗仰二十四年隨駕入長安至二十九年七月二十六日天恩放還本國至東京廣福寺乃現疾嗟有身之患坐而遷化弟子僧智藏等請留遺教頃間復還囑付畢曰西國涅槃盡無坐法隨師返寂右脇而眠即師子王經所載也悟身非有蟬蛻遐舉其年八月十五日證果矣春生現滅哀傷於此帝坐悲惜感於士心其年九月五日勅令東京龍門安置至天寶二年二月二十七日於奉先寺西崗起塔其塔來也是漏盡阿羅漢建立一名卒堵波二名偷婆憑巒據川皆能面伊審高卑以合制籌廣狹以中規甃散排牙洩餘雨之瀸漏牧危撮頂積流雲之奔影掩乎石扇閉以金鎖林松簫瑟峯碑岌峨千齡之前川谷推移百代之後人神莫知乃為銘曰峨峨法岫滔滔智田為道之始則人之先名揚中國業善南天示曉示喻三千大千浮圖亞迹摩騰比肩真寂有境生死無邊釋迦示現迦葉求緣無來無去何後何前猗歟叡哲運謝時賢風摧道樹浪沒慈船層塔虛設寶鐸空懸柏吟宵吹松生暮煙人世移易陵谷推遷唯餘石誄千年萬年圓照自惟微賤限以晚生大師歿年始參幼學翻譯應詔殊未識知謹依紀銘敘述前事望祛情惑無嫌廣焉博雅宏才幸無誚也聞夫至道體也無欲為先福善之徵莫大有後承其後者代有高人大興善寺三藏即其人矣昔事先師法諱智藏承旨譯語弘闡真乘洎肅宗臨朝彌加尊重不斥名字號曰不空此取登壇散花號也代宗馭曆加號及官位鴻臚卿品加特進號大廣智三藏不空追贈先師錫諡官號永泰元年歲在乙巳十一月一日乃頒制曰勅不空三藏和尚故金剛三藏天資秀異氣稟冲和識洞四生心依六度爰自西域杖錫東來以梵行周身慈心濟物覺花外照智炬內明汲引群迷證契圓寂密傳法印示隱涅槃衣鉢空存音徽長往教能垂後禮有飾終宜旌美名俾叶榮贈開府儀同三司仍贈號大弘教三藏夫俗典有母以子貴今釋氏乃師因弟榮冀萬古千秋傳之不朽又至大曆三年六月十二日奏東京龍門故開府儀同三司大弘教三藏塔所掃灑無名僧惠恒惠端行者趙元及法名惠翻田榮國法名惠濬童子李寶達右特進試鴻臚卿大興善寺三藏沙門大廣智不空奏前件無名僧等先嘗奉事故大和上服勤香火積有歲年志性柔和堅固無懈請與正名便送塔額住彼灑掃冀終罔極獲展師資行者童子等並久習真言兼誦經典不離本院業已成就伏乞與度俾勵修持勅旨依奏同日又奏請御書東京龍門故開府儀同三司大弘教三藏塔額右故大和上感謝人間化歸地界音容緬邈塔廟猶存陛下每懷德不忘悼往空積恩加錫贈寵延魂道凡在有識罔不載荷未懸雲牓敢冀天文伏乞賜一塔額永垂標記如天恩允許伏聽勅旨上依所請御札親題并於忌晨賜千僧供至十三日修表陳謝詞曰沙門不空言不空早侍先大和上猥承獎訓愧無昇堂之誓謬忝入室之遇曼茶羅灌頂壇者萬行之宗密證之主將涉覺路何莫由斯始先師所傳啟此方耳目慧燈罷照日月將深陛下思續耿光不遺疵賤詔開灌頂俾建道場纔髣髴於存年豈歸依之補處皇慈乃󱭭渥澤累霑降五僧紫泥封雲隨髮落下千人天飯器香任風吹況塔額親題佳諸伊洛龍門之下更攢崛起之峯月輪之間恒聚冲飛之雁無任載荷屏營之至謹附監使李憲誠表陳謝以聞謹言寶應元聖文武皇帝批曰和上釋梵宗師人天歸仰慈悲智力拯拔生靈廣開壇場弘宣法要福資國土慧洽有情媿厚良多煩勞申謝至八月十五日和上忌晨奉勅賜茶一百一十串充大和上遠忌齋用修表謝聞沙門不空言伏奉恩命今月十五日故大弘教三藏遠忌設千僧齋賜茶一百一十串伏戴殞悲啟處無地不空誠哀誠恐以悽以感故大和上道被四生化遷十地輝容緬邈經此忌晨倍增霜露之悲深積鶴林之痛陛下恭弘付囑遠念芳猷分御膳以飯足千僧流香茗而數盈百串繽紛梵宇郁馥禪庭凡在門生無任感荷不勝悲戴之至謹附監使奉表陳謝以聞謹言寶應元聖文武皇帝批曰大和上法留喻筏照委傳燈久證涅槃示存齋忌永惟付囑深眷徽猷薄施香茶有煩陳謝也又至大曆六年六月十六日奏東都廣福寺大弘教三藏和上院請抽諸寺名行大德一七人右不空先師在日特蒙玄宗置上件塔院年月深久廊宇崩摧香火闕供無人掃洒今請抽諸寺大德七人住持彼院六時懺念為國進修三密瑜伽繼師資之舊業同寺一切有部古石戒壇院請抽諸寺名行律師七人每年為僧置立壇場右件戒壇院是不空和上在日捨衣鉢興建當不空進具之日亦有誠願許同修󱮛不空叨承聖澤冀玉鏡之重開覩大師之舊規望金輪之再轉今請置一切有部戒壇院額及抽名行大德七人四季為僧敷唱戒律六時奉國修行三密法門以前特進試鴻臚卿大興善寺三藏沙門大廣智不空奏前件院抽僧及一切僧事並請放免不同諸寺謹件如前勅旨依奏梵網經云孝順父母師僧三寶孝順至道之法孝名為戒曾子曰慎終追遠民德歸厚矣大弘教和上法流後嗣大廣智三藏追遠慎終奉國盡忠精持佛戒存沒不朽永播清徽哀榮之情光諸萬古矣所譯經法不及得入開元目錄今請准勅編入貞元新定釋教目錄下皆例此大威力烏樞瑟摩明王經二卷穢跡金剛說神通大滿陀羅尼法術靈要門一卷穢跡金剛法禁百變法一卷右三部四卷其本見在北天竺國三藏沙門阿質達霰於安西譯開元二十年因法月三藏貢獻入朝附上件經至于京邑不及得入開元目錄准勅編入貞元新定釋教目錄普遍智藏般若波羅蜜多心經右一部一卷其本見在三藏沙門達摩戰涅羅東天竺國人也遊中印度亦稱摩提國人焉學通三藏善達醫明利物隨緣至龜茲國正曰屈支教授門人地戰濕羅字布那羨亦稱利言使令記持梵本大乘月燈三摩地經滿七千偈及曆帝記過一萬偈瑜伽真言獲五千偈一聞於耳恒記在心開元十四年受具足戒自後聽習律論大小乘經梵書漢書唐言文字石城四鎮護密戰于吐火羅言眼見耳聞悉能領會便令譯語形影相隨開元十八年安西節度使呂休林表薦入朝利言隨師以充譯語路次所歷烏耆大鎮伊西寺州摩賀延磧瓜沙甘肅轉次西涼本道節度使攝御史大夫牛仙客至二十祀屆于長安所司奏引對大內進奉方術醫方梵夾藥草經書稱愜天心或見宣政天騎迎送錫賚重重弟子比丘利言隨師譯語方藥本草隨譯上聞三餘之間遂譯普遍智藏般若波羅蜜多心經與古舊二經中無少異姚秦譯見名摩訶般若波羅蜜大明呪經經中云是大明呪無上明呪無等等明呪經後略讚受持功德能除十惡五逆等罪文字少殊大唐三藏玄奘譯者題云般若波羅蜜多心經正宗經云是大神呪是大明呪是無上呪是無等等呪餘義無異此之二經同本異譯但有正宗並無序分及流通分今法月所譯三分具全正宗經文不異玄奘譯者承旨翻經利言譯語時聖上萬樞之暇注金剛經至二十三年著述功畢釋門請立般若經臺二十七年其功終竟僧等建百座道場七月上陳墨制依許八月十日安國寺開經九日暮開西明齊集十日迎赴安國道場講御注經及仁王般若法月三藏當其一焉演梵本經利言譯語凡是聽者虛往實歸七難永清七福咸集洎乎明歲劉志成狂賊潛搆兇謀卜日問於寶花三藏天不長惡逆黨平除凡是蕃僧詔歸本國法月三藏恩尚延留後忽思鄉請還本國二十九年七月二十六日遠辭丹闕路取西涼沙磧伊西烏耆疎勒望于天竺轉次西行漸屆前程至式匿國之乏騾嶺吉運鎮城遇國賊興不由前進旋騎退入疎勒城中轉次東南行八百里至于闐國住金輪寺化利有緣一歲有餘道俗瞻覲時因病疹漸染纏綿藥石無徵奄從遷化春秋九十一法夏七十二以天寶二年歲次癸未十一月二十三日卒於此寺矣時本道節度副使大夫蒙零詧監護葬儀弟子比丘利言等銜哀啜泣擗慄茹茶燒香散花茶毘起塔所譯經法不及入開元目錄准勅編入貞元新定釋教目錄開元釋教錄二十卷續大唐內典錄一卷續古今譯經圖記一卷續集古今佛道論一卷集諸經禮懺儀二卷右上五部二十五卷智昇所撰昇早預釋流志弘大教但才微力寡無遂本懷俛仰之間亟經寒暑曾未能宣傳正法荷擔菩提而近閱藏經仍探眾錄覩其差謬或所未安狂簡斐然考成斯記雖文詞靡敘而事有所憑但鄙見未弘固多疎闕耳其續內典錄等附於本部之末幸諸來哲無貽誚焉玄宗肅宗代宗三朝所譯經金剛頂瑜伽真實大教王經三卷金剛頂瑜伽般若理趣經一卷觀自在菩薩授記經一卷瑜伽念珠經一卷奇特佛頂經一卷觀自在菩薩最勝明王心經一卷金剛頂瑜伽文殊師利菩薩經一卷阿唎多羅阿嚕力經一卷普賢行願讚一卷地藏菩薩問法身讚一卷出生無邊門經一卷大吉祥天女經一卷底哩三昧耶經一卷十一面觀自在菩薩經三卷吉祥天女十二名號經一卷金剛頂瑜伽十八會指歸一卷金剛頂瑜伽三十七尊分別聖位法門一卷菩提場所說一字頂輪王經五卷寶篋經一卷金剛壽命陀羅尼經一卷大孔雀明王經三卷大雲請雨經二卷雨寶陀羅尼經一卷蘘麌利童女經一卷稻𦼮喻經一卷大寶廣博樓閣經三卷菩提場莊嚴經一卷除一切疾病陀羅尼經一卷能淨一切眼陀羅尼經一卷施焰口餓鬼陀羅尼經一卷三十五佛名經一卷八大菩薩曼荼羅經一卷葉衣觀自在菩薩陀羅尼經一卷訶利帝母經一卷毘沙門天王經一卷觀自在菩薩說普賢陀羅尼經一卷文殊問字母品一卷金剛頂蓮華部心念誦法一卷金剛頂瑜伽千手千眼觀自在念誦法一卷無量壽如來念誦儀軌一卷阿閦如來念誦法一卷佛頂尊勝念誦法一卷金剛頂勝初瑜伽普賢菩薩念誦法一卷金剛王菩薩念誦法一卷普賢金剛薩埵念誦法一卷金剛頂瑜伽五祕密修行儀軌一卷金剛壽命念誦法一卷一字頂輪王瑜伽經一卷一字佛頂輪王念誦儀軌一卷仁王般若念誦法一卷如意輪念誦法一卷大虛空藏菩薩念誦法一卷瑜伽蓮華部念誦法一卷聖觀自在菩薩心真言觀行儀軌一卷觀自在多羅瑜伽念誦法一卷甘露軍吒利瑜伽念誦法一卷華嚴入法界四十二字觀門一卷文殊讚法身禮一卷受菩提心戒儀一卷金剛頂瑜伽三十七尊禮一卷般若理趣釋一卷大曼荼羅十七尊釋一卷金剛頂瑜伽護摩儀一卷都部陀羅尼目一卷大乘緣生論一卷七俱胝佛母陀羅尼經一卷大虛空藏菩薩所問經一卷仁王經二卷密嚴經三卷仁王念誦儀軌一卷大聖文殊師利菩薩佛剎功德莊嚴經三卷成就妙法蓮華經王瑜伽觀智儀軌一卷金剛頂勝初瑜伽經中略出大樂金剛菩薩埵念誦儀一卷大樂金剛薩埵修行成就儀軌一卷大藥叉女歡喜母并愛子成就法一卷普遍光明大隨求陀羅尼經二卷金剛頂超勝三界經說文殊五字真言勝相一卷五字陀羅尼頌一卷聖閻曼德迦威王立成大神驗念誦法一卷文殊師利菩薩根本大教王金翅鳥王品一卷不空羂索毘盧遮那佛大灌頂光真言一卷聖迦抳忿怒金剛童子菩薩成就儀軌經三卷大威怒烏蒭澁摩儀軌一卷佛說摩利支天經一卷金剛頂經一字頂輪王瑜伽一切時處念誦成佛儀軌一卷佛為優填王說王法政論經一卷大方廣如來藏經一卷佛說一髻尊陀羅尼經一卷速疾立驗摩醯首羅天說迦婁羅阿尾奢法一卷大日經略攝念誦隨行法一卷大毘盧遮那成佛神變加持經略示七支念誦隨行法一卷木槵經一卷金剛頂經瑜伽文殊師利菩薩儀軌供養法一卷曼殊室唎童子菩薩五字瑜伽法一卷金剛頂降三世大儀軌一卷文殊師利菩薩及諸仙所說吉凶時日善惡宿曜經二卷金剛頂經觀自在王如來修行法一卷金剛頂瑜伽中發阿耨多羅三藐三菩提心論一卷瑜伽金剛頂經釋字母品一卷修習般若波羅蜜菩薩觀行念誦儀軌一卷仁王般若陀羅尼釋一卷觀自在大悲成就瑜伽蓮華部念誦法門一卷佛說大孔雀明王畫像壇場儀軌一卷金剛手光明灌頂經最勝立印聖無動尊大威怒王念誦儀軌法品一卷末利支提婆華鬘經一卷大聖天歡喜雙身毘那夜迦法一卷觀自在菩薩如意輪瑜伽一卷金輪王佛頂略念誦法一卷金剛瑜伽降三世成就極深密門一卷金剛頂瑜伽他化自在天理趣會普賢修行念誦儀軌一卷右一百一十部一百四十三卷其本見在大唐特進試鴻臚卿加開府儀同三司封肅國公贈司空諡大辯正大廣智不空三藏和上者南天竺執師子國人也法諱智藏號不空金剛不聞氏族故不書之計當大唐神龍元年乙巳之歲而誕跡焉天假聰明幼而慕道遠離父母落髮壞衣至開元六年歲在戊午年甫十四於闍婆國見弘教三藏金剛智而師事之隨侍南溟乘航架險驚波鼓浪如影隨形開元八年方至東洛十二年甲子年方弱冠於廣福寺依一切有部石戒壇所而受近圓自此聽習律儀唐梵經論隨師譯語稍得精通隨駕兩京應詔翻譯不離左右請益摳衣凾丈問端斯須不捨至十九年辛未天恩下降弘教三藏及弟子等放還本鄉出自西京至于東洛大師遘疾遂致薨焉即其年八月十五日也卜擇吉日安葬龍門飲血茹茶銜衷啜泣如犢失母斯其喻焉制命有限難以久停拜辭墳塋即赴前所年始三十遭此險艱漸屆廣州附舶前進遇好風便更不停留未逾一年到師子國王聞唐使禮接殊常便令安置於佛牙寺因茲重學祕密總持三密護身五部契印曼荼羅法三十七尊瑜伽護摩備皆精練經餘三歲寢食無安時彼國王稽首來請憑獻方物往至大唐所謂七寶燈樹花緤藥草沈檀龍腦等并自所獲金剛頂瑜伽經及大小乘論梵夾與一小使彌陀天寶五年歲在庚戌還至𨵗下恩旨遂令居淨影寺四事祇給出自天心宰輔近臣往來接武奉詔翻譯開灌頂壇士庶星馳呈疑問道九載己丑復有恩旨放令劫歸發自京都路次染疾不能前進寄止韶州日夜精勤卷不釋手扶疾翻譯為國為家至癸巳天寶十二載河西節度使御史大夫西平郡王哥舒翰奏不空三藏行次染患養疾韶州令河西邊陲請福疆場上依所請勅下韶州追赴長安止保壽寺制使勞問錫賚重重四事祇供悉皆天賜憩息踰月令赴河西至武威城住開元寺節度使迎候是物皆供請譯佛經兼開灌頂演瑜伽教置荼羅使幕官寮咸皆諮受五部三密靈往實歸時西平王為國請譯金剛頂一切如來真實攝大乘現證大教王經三卷行軍司馬禮部郎中李希言筆受又譯菩提場所說一字頂輪王經五卷及一字頂輪王瑜伽經一卷并一字頂輪王念誦儀軌一卷並節度判官監察侍御史田良丘筆受又承餘隙兼譯小經至十三載甲午十月使牒安西追僧利言河西翻譯時四鎮伊西庭節度使安西副大都護攝御史大夫知節度事上柱國封常清給家乘馬兩匹日馳六譯十一月二十二日發安西域路次烏耆摩賀延磧轉次行過交河伊吾進昌酒泉屆武威郡即十四載二月十日也使司安置於龍興寺及報德寺同崇譯經其年七月禍起范陽時西平王奉勅追入加官拜相部領潼關十月上竊陷河洛明年元日有制皇太子監國洎乎五月勅下河西追三藏入朝住興善寺令開灌頂轉禍禳災未遑止寧潼關失守六月旬有二日胡馬入關玄宗巡狩南幸成都肅宗撫軍建號靈武旋歸整教迴駕鳳翔三藏雖陷賊中竊申報國潛使來往具獻丹誠肅宗崇佛度僧孝理天下纔踰周載咸洛底寧宗社復安萬姓歡慶復還宮寢緇素又安即至德二載丁酉十月二十三日也三藏明日陳表賀焉大興善寺三藏沙門智藏言竊聞惟天為大非元聖無以順天行誅惟王法天非興王無以代天育物伏惟陛下功超玄極道冠混元纘堯寶圖復禹不績自頃元兇已殄殘蘖猶迷陛下義待倒戈恩先善伐暫勞貔虎永滅貔狼自京輦肅清樓臺望幸陛下俯從人欲仰叶天心山川不移園苑如舊今鑾輿既降聖政惟新方將昭報昊穹濟斯仁壽道上皇汾陽之駕類上帝圓丘之壇演沙劫而轉法輪朗千界而懸佛日智藏久霑王化重覩漢儀生成已多報効何冀不勝𠒎藻之至謹詣銀臺之門奉表陳賀以聞輕黷宸嚴伏深戰越沙門智藏誠惶誠恐謹言肅宗文明武德大聖大宣孝皇帝批曰狡猾之流久為殘暴天壓其禍卒以敗亡顧城闕而依然臨士庶而咸若感慰之至深在朕懷所賀知上還西京士庶咸賀復收東洛緇素歡康二十七日就銀臺門又陳賀表乃為言曰大興善寺三藏沙門智藏言伏承官軍獻捷收復東京逆黨氷銷王師獨剋生靈慶快抃躍失圖智藏聞逆德者亡已孽難逭乘於竹葉允是格言自狂胡亂華向經三載神怨人憤惡稔貫盈陛下旰食宵衣單醪等膳遂使股肱畢力熊虎爭先廟略無遺神功不再以斯破竹會彼倒戈一戎而三捷累臻旬日而兩都咸復斯實叡謀廣運英略殊常聖力匡持特高列辟方將勤崇東岱昭報上玄智藏行保昌明佇觀盛禮不任抃躍之至謹詣右銀臺門奉表陳賀以聞輕黷宸嚴伏深戰越沙門智藏誠歡誠喜謹言皇帝批曰所賀知是時也兩都既復宮室依然萬姓昭蘇上皇在蜀奉仰鑾駕至自成都至德二載十二月一日也肅宗以尊崇三藏不斥其名自今以來但稱其號明辰奉表陳賀以聞詞曰沙門不空言不空聞道惟帝先帝道洽則神功不宰孝為德本至德茂而克受元符伏惟陛下膺天纘堯從人復禹不易物而二儀貞觀未浹辰而兩都底寧功格昊穹德超列辟東揖群后西迎上皇垂帝服而更導鑾輿清天步而仍延法駕天父天子先天後天去閶闔而復歸九重正乾綱而載安萬姓斯實上皇垂訓推功高象帝之前陛下乘時至德冠興王之首足以暉華史冊高視唐虞不空生應昌期偶茲榮觀不任慶悅之至謹詣銀臺門奉表陳賀以聞輕觸宸嚴伏增戰越沙門不空誠歡誠喜謹言皇帝批曰掃清氛祲底定寰區聖上旋歸以安宮闕晨昏展敬喜慶殊深所賀知是月八日冊尊號光天文武大聖孝感皇帝太上皇誥賜也至德三年戊戌正月三日不空三藏本院設齋恩賜名香又加存慰修表奉謝恩以陳情誓為國家翻譯經論瑜伽密教息難除災詞曰沙門不空言中使吳遊巖至奉宣聖旨以不空本院今日設齋特賜名香兼天使鴻私曲被欣躍難名不空誠歡誠喜不空託蔭法流恩弘密教孤遊萬里遍學五天凝想十方覲華藏之諸佛精專五部窮柰苑之真言每布字觀心投身請獲乘弘誓之力得值輪王出興潔誠十年果會明聖前載幽關未啟陛下養德春宮早奉德音曲垂省問兼賚香藥密遣加持及陛下北巡不空雖不獲陪侍弟子僧含光等歸從西土又得親遇鑾輿崎嶇戎旅之間獲聞定冊之議不空雖身陷胡境常心奉闕庭頻承密詔進奉咸達陛下叡謀獨運法力冥加群凶散亡宸象歸正不空微質又忝朝恩十月清宮以建辟魔之會正朝薦號仍臨灌頂之壇塗飾上宮薰修別殿既許翻譯仍與度僧渥澤已深報効何日謹當三時浴像半月護摩庶三十七尊保明王之國土一十六護增聖帝之威神壽如南山永永無極不勝感載欣荷之至謹奉表陳謝以聞沙門不空誠歡誠喜謹言光天文武大聖孝感皇帝批曰師現身西方開法中國在昔弘誓朕心悉知經行恒沙致大福力自須跋涉常念因緣而令比丘問道申願今蓮華至淨貝葉重宣微妙伏陀不思議也崇無量礙是錫末香奉持精修當不退轉所謝知其年二月五日改至德三載為乾元元年歲仍戊戌至三月十二日三藏表請搜訪梵夾修補翻傳尋下制曰中京慈恩薦福等寺及東京聖善長壽等寺并諸州縣寺舍村坊有舊大遍覺義淨善無畏流志寶勝等三藏所將梵夾右大興善寺三藏沙門不空奏前件梵夾等承前三藏多有未翻年月已深縚索多斷湮沈零落實可哀傷若不修補恐違聖教近奉恩命許令翻譯事資探討證會微言望許所在檢閱收訪其中有破壞缺漏隨事補葺有堪弘闡助國揚化者續譯奏聞福資聖躬最為殊勝天恩允許請宣付所司勅旨依奏明制依許所在搜求先於南天所得梵夾約計部帙千卷有餘六月十一日具狀上聞尋頒制曰陀羅尼教金剛頂瑜伽經等八十部大小乘經論二十部計一千二百卷右大興善寺三藏沙門不空奏不空聞纘帝堯者紹帝位受佛囑者傳佛教省茲格言曾不改易流興萬代散葉分枝不空杖錫挈瓶行邁天竺尋歷山谷跋涉群方凡遇聖蹤投誠禮敬輒聞經教罄竭哀祈搜求精微窮博深密丹誠鄙陋願言弘宣遂得前件經論自到中京竟未翻譯既闕書寫又乖受持特望龍慈許令翻譯庶得法筵重敷更雪住持之路佛日再舉彌增演暢之功天恩允許宣付所司勅旨依奏又至其年九月三日進上功德具以上狀聞詞曰虎魄寶生如來像一軀梵書大隨求陀羅尼一本右昔者河清啟運摳電吉祥方屬重陽之辰遂誕千年之聖以陛下允膺寶祚像有寶生之名以陛下興念隨通明有隨求之號像能光明洞徹如陛下光宅四維明能威伏魔怨如陛下威降萬國謹案金剛頂經一切如來成等正覺皆受寶生灌頂乃至陛下玄功格天正法理國事與時並若合符契伏願少修敬念緘而帶之則必持明照迴廣至化於東戶本尊敷佑延聖壽於南山無任歡慶云深謹隨狀進輕黷扆旒伏增戰越謹進乾元光天文武大聖孝感皇帝批曰諸佛儀形優曇希現如來密藏神呪難思師大啟空宗能持祕印以茲正法弘護朕躬信受奉行深為利益也洎乾元三年閏四月十四日宮苑都巡使禦侮校尉右內率府卒員外置同正員賜紫金魚袋內飛龍使驅使臣史元琮進狀請大興善寺修灌頂道場右臣竊觀度災禦難之法不過祕密大乘大乘之門灌頂為最今屬閏夏之月百花皆榮伏望令三藏不空於前件寺為國修一灌頂道場有息災增益之教有降伏歡喜之能奉此功力以滅群兇上資聖壽無彊承此兆人清泰臣素無才行忝奉驅使謹獻愚誠倍增戰汗如天恩允臣所奏請降墨勅依閏月十九日改為上元元年歲仍庚子至八月二十五日開府儀同三司判行軍李輔國宣奉勅不空三藏并僧弟子三人宜於智炬寺修功德二年辛丑九月二十一日大赦天下除乾元光天等尊號但稱皇帝又除上元之號但稱二年以十一月朔為歲之初但稱元年又除正二三四等名以月建為號元年壬寅建子月建丑月建寅月建卯月建辰月建巳月五日太上皇遺誥訖崩至十五日楚州獻璧是日改為寶應元年歲仍壬寅四月五月等並依常數肅宗制皇太子監國恩宥一切囚徒也其月十八日肅宗皇帝遺詔訖又崩至二十日代宗即皇帝位至五月十六日大赦天下至十月十三日大興善寺三藏沙門不空狀進彫白檀摩利支像一軀梵書大佛頂陀羅尼一本右不空幸因聖運早奉休明遂逢降誕之晨更遇金輪之日伏惟陛下壽延寶祚尊像有威光之名以陛下百王為首真言有佛頂之號謹案大佛頂一切如來成等正覺皆受此真言乃至金輪帝位莫不遵而行之伏惟陛下承天踐祚聖政惟新正法理國與隱合契伏願少修敬念緘而帶之則廣至化於東方延聖壽於南山無任歡慶之至謹隨狀進輕黷宸嚴伏惟戰越謹言皇帝批曰檀摩瑞像貝葉真文南天既遙中國難遇上人慈慜緘護而來不祕桑門傳諸象𨵗得未曾有良以慰懷寶應二年七月十日冊尊號寶應元聖文武皇帝歲在癸卯七月十一日改為廣德元年歲仍癸卯十一月十四日大興善寺三藏沙門不空請為國置灌頂道場右不空聞毘盧遮那包容萬界密印真契吞納眾經准其教宜有頓有漸漸謂聲聞小乘登壇學處頓謂菩薩大士灌頂法門是詣極之夷途為入佛之正位頂謂頭頂表大行之尊高灌謂灌持明諸佛之護念超昇出離何莫由斯是以剋己服勤不捨晝夜誓志讚仰豈敢怠遑冀每載夏中及三長齋月依經建立嚴淨花以開覺使有識而歸真庶邊境肅清聖躬萬壽不勝懇念之至謹詣右銀臺門奉狀陳請以聞如天恩允許請降墨勅依洎廣德二年歲在甲辰正月二十三日三藏沙門不空奏大興善寺與定國寺僧懷感等四十九人充大德有闕續填伏乞矜放諸雜差科天恩允許請宣付所司勅旨依奏又至十月十三日奉為皇帝降誕度無名僧惠通等一七人至十九日勅旨依奏廣德三年歲在乙巳正月一日改為永泰元年歲仍乙巳再譯仁王護國般若波羅蜜多經二卷右一部二卷大興善寺三藏沙門不空所奏此當第四譯也此經自晉至唐凡有四譯一晉武帝太始三年月支三藏法護譯為一卷名仁王般若經二後姚秦興弘始三年三藏法師鳩摩羅什秦言童壽於長安草堂寺逍遙園西明閣譯為二卷名仁王護國般若波羅蜜經方言尚隔三梁元帝承聖三年西天竺優禪尼國三藏波羅末陀梁云真諦於洪府寶田寺譯為一卷名仁王般若經隱而不行三藏和上詳覽晉經校於梵本文義脫略華夷語乖錄表上聞再請翻譯此即第四譯也制曰仁王經望依梵甲再譯梵文右興善寺三藏沙門不空奏伏以如來妙旨惠洽生靈仁王寶義崇護國家前代所譯理未融通潤色微言事歸明聖伏惟寶應元聖文武皇帝陛下睿文啟運濬哲乘時弘闡真言宣揚像教皇風遠振佛日再明每為黎元俾開講誦其仁王經望依梵甲再譯舊文貝葉之言永無漏略金口所說更益詳明仍請僧懷感飛錫子隣建宗歸性義嵩道液良賁潛真應真慧靈法崇超悟惠靜圓寂道林等於內道場所翻譯福資聖代澤及含靈寇盜永清寰區允穆傳之曠劫救護實深中書門下牒祠部牒奉勅宜依牒至准勅故牒永泰元年四月二日牒中書侍郎同平章事杜鴻漸中書侍郎同平章事元載黃門侍郎同平章事王縉撿校侍中李使撿校右僕射平章事使撿校左僕射平章事使中書令郭子儀使尚書祠部仁王經望依梵甲再譯舊文興善寺沙門三藏不空牒奉中書門下勅牒如牒至准勅故牒永泰元年四月四日令史張濟牒主事楊獻郎中崔漪時也永泰元年四月二日恩旨頒下令譯斯經爰集京城義學大德應制翻譯一十七人三藏大興善寺沙門三藏不空譯梵本大聖千福法花寺沙門法崇證梵本義翻經大德青龍寺主沙門良賁筆受兼潤文大安國寺沙門子隣潤文大安國寺兼西明寺上座沙門懷感證義荷恩寺沙門建宗大聖千福法花寺沙門飛錫大薦福寺沙門義嵩大興善寺上座沙門潛真資聖寺沙門道液大興唐寺沙門超悟保壽寺沙門應真西明寺都維那沙門歸性大興善寺主沙門慧靈西明寺沙門慧靜等並證義保壽寺沙門圓寂梵音大興唐寺沙門道林讚唄崇福寺沙門義秀校勘寺主沙門弘照撿校典內侍省內閽上柱國臣馬奉獻判官儒林郎行內侍省掖庭局官教博士員外置同正員臣楊利全副使特進右驍衛大將軍上柱國東陽郡開國公臣駱奉仙駕使開府儀同三司兼左監門衛大將軍仍兼知處置神策軍兵馬事知內侍省事內飛龍廐弓箭等使上柱國馮翊郡開國公臣魚朝恩兼統其事翰林學士常袞柳枕等同崇翻譯粵惟聖唐肅宗文明武德大聖大宣孝皇帝重昌堯化革弊救焚至憂黎元澡心齋戒請南天竺執師子國灌頂三藏法諱智藏號曰不空翻傳眾經以安社󰑶茲願未滿仙駕歸天洎代宗睿文孝武皇帝重明舜日再造乾坤禮樂惟新四聰明達恭嗣先訓恩累請焉勅於大明宮南桃園翻譯起自月朔終乎月望於承明殿灌頂道場御執舊經對讀新本詔曰惟新舊經理甚符順所譯新本文義稍圓斯則金言冥契於聖心佛口再生於鳳詔翻傳先後其在茲歟三藏言善兩方教傳三密龍宮演奧邃旨聞天佛日再冲真風永扇諸大德等學該三藏識達五明性相圓通內外精博恭膺詔命傳譯真乘聖慈曲臨推謝理絕更今對校大乘密嚴舊譯長行梵本結偈今依梵夾譯出伽陀繕寫莊嚴謹同進奉聖恩製序各列經初披閱內官未宣中外時京城大德乘如等翹想甘露如渴思漿錄表上言乃陳表曰永泰元年八月八日大安國寺上座臨壇大德沙門乘如等上表沙門乘如等言乘如聞日月行於六合求照者昆虫甘露垂於九霄希潤者草木允所謂覆載不間亭育無私則蛟蚋可逸於長風蛙󱮦可游於滄海者也伏惟寶應元聖文武皇帝陛下慶承塵劫信植河沙威懾魔界聲流佛剎以寶位之重崇寶偈之微以金輪之尊騰金口之教百王千帝曷可同年而語哉乘如等幸逢昌運叨寓玄門常思諷誦以答皇澤伏承頃有恩旨請不空三藏義學沙門等再譯仁王般若波羅蜜多經教理兼著性相周圓緘在龍宮未頒鹿苑僧等昧死敢以請聞伏願天慈示之法寶兼欲依經請百法師置百高座同宣句味共殄祓氛愚誠則然裁惟聖旨無任慊款翹渴之至謹詣右銀臺門奉表陳請以聞輕冒天威伏深戰越謹言寶應元聖文武皇帝批曰仁王真經理精義遠化流賢劫福利蒼生師等咸願敷陳助寧國土所謂開講者依時有恩旨取二十三日於資聖西明兩寺共置百座請百法師講仁王經及百大德轉密嚴經等香花飲食鼓樂絃歌並出有司小得闕乏時屬秋雨霖霪不休所司奏聞請更延日永泰元年八月二十二日左監門衛將軍知內侍省劉清潭宣奉進止兩寺百座先令二十三日迎經為霖雨宜改至二十六日迎經開講其諸司供料著人計會准改日造改期甫至天雨未晴恩旨又延九月一日是日也兩街大德嚴潔旛花幢蓋寶車太常音樂梨園仗內及兩教坊詣銀臺門百戲繁奏時觀軍容使兼處置神策軍兵馬事開府儀同三司兼左監門衛大將軍知內侍省事內飛龍廐弓箭等使上柱國馮翊郡開國公魚朝恩與六軍使陳天龍眾八部鬼神護送新經出於大內其經適出彩雲浮空郁郁紛紛照彰現瑞洎乎己午兩寺開經萬姓歡心祥雲方隱緇素瞻仰獲慶非常三藏不空上表陳謝永泰元年九月二日大興善寺三藏沙門不空上表謝御製經序慶雲詞曰沙門不空言不空道乏前修學虧曩哲猥承綸詔翻譯真經若履春氷猶臨泉谷伏惟陛下撥開慧日布蔭慈雲睿思風飛龍章玉潤躬為序述照煥大千流法雨於九天樹勝幢於百座威儀容衛宛釋迦之下鷲峯士庶駢闐猶波斯之詣王舍慶雲呈瑞喜氣浮空是表太階之平自叶無疆之祐不勝荷戴之至謹奉表陳賀以聞沙門不空誠歡誠喜謹言寶應元聖文武皇帝批曰和上遠自蓮宮親緘貝葉敷演玄教利濟蒼生翻譯既成天人合會朗三秋之霽景開五色之祥雲闡揚真乘符契妙理須因指喻早結師資覩此感通彌深頂敬時左右六軍使覩此慶雲陳表奉賀永泰元年九月三日特進右龍武大將軍知軍事上柱國徐國公臣劉仙智等上表臣仙智等言昨日迎新譯仁王護國般若波羅蜜多經伏有慶雲應見瑞呈五色彩散一天抱慧日而逾鮮順祥風而表聖伏惟陛下以大道賴物以至德臨邦精誠感神靈應斯降臣等職忝侍衛久沐淳風親覩禎祥無任慶幸謹詣右銀臺門奉表陳賀以聞臣仙智等誠惶誠恐頓首頓首謹言寶應元聖文武皇帝批曰不二之門早傳祕藏重宣其義庶廣其言將敷貝葉之文用啟蓮宮之會天浮瑞色日麗慶雲見以神通彰其瑞應和平之兆慶慰同懷所賀知從是初日至白月終兩上講經二時行道飲食茶藥並出有司六律五聲晝夜不絕至十六日西明散齊鼓樂絃歌百戲彌日西明講終陳表奉賀永泰元年九月十日西明寺上座沙門懷感等上表西明寺上座沙門懷感等言特奉恩命令開百座講仁王護國般若波羅蜜經以今日經周設齋慶畢凡是生靈不勝抃躍伏惟陛下再造天地明齊日月垂衣之暇重譯真經聖心佛心同歸一理唐言梵語不隔殊方貫花之偈備聞傳燈之僧可覩金繩之界彌勒下生玉京之中輪王出見秋天麗景稼穡將成彩雲浮空祓氛必盡吾君至聖佛力至慈法潤恒沙天下幸甚懷感等忝棲祇樹喜躍無涯稽首焚香何堦上答其功德數別狀封進謹奉表陳謝以聞沙門懷感等誠歡誠喜謹言寶應元聖文武皇帝批曰師等演暢真經弘宣妙旨用滋仁壽拯護生靈法會既終當同慶也時大寧郡王僕固懷恩分第列士位至太師背逆天恩遠自靈武合聚蕃醜馮陵涇陽勅下西明百座大德同赴資聖寺百座道場永泰元年九月十七日高品李希逸奉勅應先西明寺百座法師大德並赴資聖寺佛殿為國轉經行道其資聖寺百座法師良賁五十座依前講說仁王般若護國密嚴等經普及蒼生其京城諸寺觀僧道等並二時於當處轉經行道仍令三綱差了事僧專知撿校務在精修不得疏怠爾時兩街大德百座法師准勅咸皆萃資聖寺二時講唱兩上轉經行道午時及與日暮供設音樂無易於初夜後夜悉集大講堂內齊聲稱念摩訶般若波羅蜜多為國為家願無憂懼京城寺觀轉念亦然時制使關內河中副元帥司徒兼中書令上柱國汾陽郡王郭子儀杖節出師親總戎律發于帝里洎彼涇陽馮恃天威賴茲經力兩軍交對列陣相望鉦鼓發聲劍戟如雪時汾陽王單騎直出挺立軍前感激一言懷恩屏退西戎北狄各自相攻浹旬之間王國大定是知仁王護國般若真經聖心佛心子育萬姓其義一也然後收軍整律振旅還京親對天顏特蒙賜齎勅資聖寺百座道場取閏十月二十三日設無遮齋以成慶散是日也寺南門外陳布道場盡正一坊東西街內弈幕雲布幡花麗天尊容煥然光照人里飯僧既畢六樂爭陳百戲充衢歌吹盡日京城大德各䞋三十不空三藏賜九百匹絹帛綿綵以充數焉侍者小僧各十五匹又特降恩旨賜資聖寺講堂名為永泰善法之堂御札題牓此即萬古千秋法門故事也自蕃戎入境夜集僧徒於大講堂齊聲念摩訶般若波羅蜜多一志一心更無異想未盈累月果得清平此乃聖力經威感斯福應翻經百座錫齎珍財自佛法東流莫尚於茲日也至十一月一日恩旨荐臻勅不空三藏和上故金剛三藏可贈開府儀同三司仍賜號大弘教三藏已如前述同日又降鴻恩延及不空三藏勅不空三藏蓮宮釋種香界導師性表真如學精祕藏承紺園之妙旨開示四依譯金口之微言津梁六趣身持梵夾遠涉流沙傳燈益明甘露溥潤散慈雲於火宅揚慧日於幽塗頃者躬問勝因弘示方便永決疑網滋予智芽雖出塵之心齊謝於名位而褒崇之典式旌於賢哲俾應嘉命用叶朝章可特進試鴻臚卿仍賜號大廣智不空三藏伏聞母以子貴俗禮恒規師因弟榮釋門罕有恭受榮命喜懼感懷捧戴屏營陳表謝曰永泰元年十一月五日特進試鴻臚卿三藏大興善寺沙門大廣智不空表進詞曰三藏沙門不空言奉今月一日制錫故大和上金剛三藏可贈開府儀同三司仍贈號大弘教三藏不空特進試鴻臚卿仍賜號大廣智不空三藏一雨自天潤流根葉圓毫發艶照及幽明捧戴傍惶悲喜交集不空誠歡誠喜以悽以懼不空聞十號者表德之殊稱九卿者象河之重位故大和上道洽傳燈誠以彰其遺烈不空法慚紹搆虛並荷於鴻私猶燕石之混光同齊竿之濫吹榮兼存歿寵及師資祇奉兢驚瞻言靦恧況出家落彩本志榮辱潔誠報國僧者通規陛下廣運金輪曲收瓦礫引安禪於中禁旌褎崇之殊禮雖負山無力而踐跡近賓虧高謝之法流點少欲之清躅是以面奏三讓言煩九重冀殷鑒於懇誠豈礭然之不拔羊車稚子慚廣智而茫然鹿苑卑材愧鴻臚而甚矣無任感戴之至謹奉表陳謝以聞沙門不空誠歡誠喜謹言寶應元聖文武皇帝批曰和上道祕雙林功超正覺遠從天竺來布真言頃得歸依親承付囑褎崇之典禮秩攸先俾增印綬之榮式重師資之敬兼申寵贈庶表追榮也表謝已訖答制又宣存歿哀榮但增感慰次譯大虛空藏菩薩所問經八卷右一部八卷准永泰元年六月十八日勅鄜坊等州都防禦使特進試太常卿使持節鄜州諸軍事鄜州刺史兼御史中丞上柱國鄭國公杜冕奏宣州實封壹伯戶寶應元年五月十九日勅賜臣素無功勳曲霑恩渥謬踐寵錫願答聖慈今迴寶應元年已後至永泰元年以前約計錢一萬餘貫臣請為國迴造功德其寶應元年封先請得二千五百餘貫到京分付興善寺不空三藏助翻譯佛經其所請到封物錢請充給道場齋儭翻譯抄寫糧食等用其請未到者先差弟紞請受望請各下所由發遣續供其佛經或有梵夾未翻冀聞傳譯古本雖著義味不周特望天恩委龍武軍將軍李元琮句當與三藏及興善寺大德潛真僉量京城義學大德十人同參會翻詳各寫二十一本頒示諸道及京城大寺即傳諸千界流布萬年使不臣者滅蜂蠆之形狂虜者掃犲狼之跡伏惟陛下納無疆之福膺無疆之休即愚臣微誠生死願畢特望聖慈允臣所請勅旨依奏從是翻譯諸大乘經先仁王經及密嚴經及仁王經念誦法念誦儀軌永泰二年景午十一月十二日改為大曆元年歲仍景午次譯虛空藏經此經從晉至唐凡經五譯一西秦沙門聖賢或云法堅或云堅公初譯一本名方等主虛空藏經或加云所問經或云勸發菩薩莊嚴菩提經二北涼曇無讖三藏又譯方等大集經六十卷中與漢支讖及姚秦羅什出者並同此即大集經之一分也舊錄合入大集經中今以理義幽深又別翻出耳時大曆四年十二月十九日三藏不空及京城大德具狀奏聞尋有制曰大聖文殊師利菩薩右京城大德特進試鴻臚卿大興善寺三藏沙門大廣智不空等奏忝跡緇門久修梵行習譯聖典頗悟玄門大聖文殊師利菩薩大乘密教皆因流演今鎮在臺山福滋兆庶伏惟寶應元聖皇帝陛下德合乾坤明並日月無疆之福康我生人伏望自今已後令天下食堂中於賓頭盧上特置文殊師利形像以為上座諸聖典具有明文僧祇如來尚承訓旨凡出家者固合摳衣普賢觀音猶執拂而為侍聲聞緣覺亦擁篲而居後斯乃五天竺國皆然非僧等鄙見仍請永為恒式中書門下牒祠部牒奉勅大聖文殊師利菩薩法王之子威德特尊為諸佛之導師洗群生之心目康我兆庶是德無邊不有尊崇人何瞻仰今京城大德懇慈申奏雅合聖典所請宜依牒至准勅故牒其虛空藏菩薩所問經即代宗睿文孝武皇帝大曆年中當第五譯也特進試鴻臚卿大興善寺三藏沙門大廣智不空宣譯梵文伏以三藏和上學藝崇深神儀秀邈瑜伽三密獨步南天專精一乘共推東夏曉二方之世論尤善聲明達五部之真言妙窮法印奉詔翻譯善得其真然此經是法性大乘文理照顯傳譯雖久世未受持若明珠繫於衣中金寶隱於室內能發撣者其惟大師歟前鄜坊防禦使兼御使中丞鄭國公杜冕忠以奉主孝以寧親重義輕財施封請譯又請京城三學大德同崇法會講論大德大安國寺上座沙門子鄜筆受大興善寺上座沙門潛真潤文臨壇大德西明寺上座沙門乘如證義講論大德章敬寺上座沙門奉國臨壇大德千福寺沙門飛錫講論大德勝光沙門神曉西明寺主沙門道液西明寺都維那沙門歸性臨壇大德大薦福寺沙門如淨大興善寺主沙門圓敬等並同證義譯語大德千福寺沙門法崇證梵文兼譯大虛空藏菩薩念誦法一卷再三詳挍刊削繁蕪函帙莊嚴光炫人目至大曆六年十月十二日特進試鴻臚卿三藏沙門大廣智不空謹因代宗皇帝降誕之晨隨表進上沙門不空言不空爰自幼年承事先師大弘教三藏和上二十有四載稟受瑜伽法門後遊五天尋求所未受者并諸經論更重學習凡得梵本瑜伽真言經論五百餘部奉為國家詳譯聖言廣崇福祐天寶五載却至上都奉玄宗皇帝恩命於內建立道場所齎梵經盡許翻譯肅宗皇帝配天繼聖特奉綸旨於內道場建立護魔及灌頂法又為國譯經助宣皇化累奉二聖恩勅先代三藏所有梵文並使搜訪其中有絙索脫落便令修補其未經翻譯者續譯奏聞伏惟陛下纘承皇運大庇含靈廣闢福田重明日月恩波遠被法雨分流四海宅心萬方欣戴是知佛之付囑允在聖君不空明承渥澤榮幸實深日夜思之如何報國先奉先皇聖制令闡微言又奉陛下恩命恭遵遺旨再遣翻譯利濟群生雖復四時精勤未酬萬一是以區區於日夕詳譯真言及大乘經典冀効涓微上資皇道其所譯金剛頂瑜伽法門是成佛速疾之路其修行者必能頓超凡境達于彼岸餘部真言諸佛方便其徒不一所譯諸大乘經典皆是上資邦國息滅災危星辰不愆風雨順序仰恃佛力輔成國家謹纘集前後所翻譯訖者自開元至今大曆六年凡一百一卷七十六部并目一卷及題筆受僧俗名字繕寫已訖謹因降誕之晨謹具進奉庶得真言福祐長護聖躬大乘威力永康國界其未翻梵本經中但有護持於國澤潤生靈者續譯奏聞不勝虔誠之至謹奉表以聞沙門不空誠惶誠恐謹言寶應元聖文武皇帝批曰和尚夙事先朝弘闡妙教演茲貝葉廣示迷津朕嗣纘丕圖恭承睿旨和上再加詳譯今卷軸續畢永濟生靈深可嘉歎仍宣付中外編入一切經目錄至其月二十二日中使李憲誠奉宣勅旨大德比翻譯多勞也不空三藏宜賜錦綵絹等共八百匹同翻經十大德各賜綵三十匹敬問諸德漸寒各得好在時大德等明日謝聞大曆六年十月二十三日翻譯經大德大興善寺上座沙門潛真等上表沙門潛真等言伏奉今月二十二日中使李憲誠至奉宣聖旨翻經十大德各賜綵三十匹者潛真聞垂教者法王王三界而示跡行教者人主主四海而流傳非法王無以開四句之文非人主無以闡一乘之理伏惟寶應元聖文武皇帝陛下道合天地恩加草木轉輪馭極灌頂稱尊運慈悲方便之門當付囑弘宣之位然所譯仁王虛空藏密嚴等八十部經者並圓音至教寶界真說無來無去即身為常住之身不滅不生諸佛是自心之佛指虛空為庫藏現色相而莊嚴演瑜伽之無窮知真言而不竭自非才行兼美定慧俱融安能發揚幽微弘宣祕奧大廣智不空三藏和上言善兩方行通三密得淨滿如來加持之力奉寶應明主弘護之緣由是理義昭彰文句炳煥潛真等靈山細塵祇樹小葉識智荒鄙學藝庸淺幸蒙天睠濫在翻經承聖力而俯被得讚潤而終畢雖曰愚瞽猶知慶慰況上契天慈許宣中外仍錫綵帛以光愚拙凡在法門不勝慶幸無任戴荷殊常之至謹附中使李憲誠表陳謝以聞謹言寶應元聖文武皇帝批曰師等道行精深智識弘遠三乘奧旨十葉遺編翻譯流行利濟國家薄申錫命煩至謝恩至大曆七年正月二十七日特進試鴻臚卿大興善寺三藏沙門大廣智不空三藏既荷墨制特許流行踊躍屏營陳表奉謝沙門不空言中使李憲誠奉宣聖旨送新翻經目錄勅一道制答進經表勅一道特令中外施行仍入一切經目錄奉戴忻躍喜荷無任誠歡誠悚再歎再愧伏惟陛下承法王之付囑滿人心之志願持普賢之密印行天子之正教浹辰之際朗慧日於八方在於頃刻注洪澤于萬物斯乃普天幸甚而況在不空者焉然不空所翻聖典四十餘年三朝已來贊修功德志在宣傳上資王室下潤生靈豈意夙心一朝願滿聖恩廣大累劫難酬況更特許翻譯所是未翻梵本倍增悲喜敢罄竭心力承奉聖旨續譯進奉不勝歡悚懷恩之至謹因中使李憲誠奉表以聞沙門不空誠喜誠媿謹言寶應元聖文武皇帝批曰和上久證菩提入佛知見所翻經典皆洞精微爰命施行式傳惠照頒示寰宇廣濟含靈未光慈航煩至陳謝也又至其年十月十六日中書門下牒不空三藏牒奉勅京城及天下僧尼寺內各揀一勝處置大聖文殊師利菩薩院仍各委本州府長官即旬當修葺并塑文殊像裝飾綵畫功畢各畫圖具狀聞奏不得更於寺外別造牒至准勅故牒其月二十七日三藏沙門大廣智不空上表謝曰沙門不空言伏見今月十六日特勅京城及天下僧尼寺內各棟一勝處置大聖文殊師利菩薩院并塑文殊像裝飾綵畫者不空聞惟聖作法其德動天澤潤生靈懸之日月不空誠歡誠荷載忻載躍伏惟陛下開法王之玄造闢非常之福田建文殊真容使普天瞻仰在於緇侶光幸光深且文殊聖者即諸佛祖師大悲弘願不取正覺大乘引導利益無垠釋迦如來先有懸記一乘典誥興在中華當有至聖帝王必以大乘理國八百餘載歷代帝王聖賢多矣實未有如陛下者也不空何幸生遇聖朝分修大乘奉事文殊師利常以此聖真言奉為國家持誦每蒙護念恩德逾深日夜思之無諧上報不為忽然天慈普洽垂沃宿誠廢寢忘飡無任悲喜不勝戴荷之至謹附中使楊貴珍奉表陳賀以聞不空誠歡誠悅謹言寶應元聖文武皇帝批曰大聖文殊久登正覺拯生人於三界鎮毒龍於五峯慈悲道深弘濟功遠故令釋眾同此歸依三藏梵域宗師當深慰愜也所賀知洎大曆八年正月八日中書門下勅新譯大虛空藏經右特進試鴻臚卿大興善寺三藏沙門大廣智不空奏前件經奉詔頒行曾未開闡若不稱讚寧表聖功上件大德並述疏已成請東西兩街各於一寺常講此經冀福河潛流上資聖壽牒奉勅宜依牒至准勅故牒先於六年有勅請三藏譯大聖文殊師利菩薩佛剎功德莊嚴經按傳錄所說此經自晉至唐凡經三譯一西晉惠帝太熙元年庚戌之歲竺法護譯名文殊師利佛土嚴淨經兩卷亦名嚴淨佛土經文勢多古語簡理幽二皇唐天后久視元年庚子歲于闐三藏實叉難陀唐言喜學於京清禪寺譯名文殊師利授記經三卷玄範法師筆受復禮法師潤文體勢類於華嚴梵旨近於巧略三代宗睿文孝武皇帝大曆六年所譯者也翻譯大德與虛空藏經同御史中丞杜冕捨封請譯八年五月裝寫方成端午之晨寶函封進沙門不空言伏奉恩旨翻譯大聖文殊師利菩薩佛剎功德莊嚴經天力護持卷軸功畢證義筆受僧俗名字年月處所咸列終篇今因端午之晨謹以進奉不空誠歡誠悚不空聞開教者如來弘傳者君主施行佛事非聖主而誰伏惟陛下廻日月於黃道垂雨露於蒼生霑潤物情僧侶偏幸循涯撫己未知何報然此經者眾行之本源淨土之殊稱菩薩大願功德莊嚴三昧神通如來法印無不具足暫聞隨喜福尚無窮況讀誦受持功德何限冀茲法利酬恩萬一特望天恩令天下大寺七僧小寺三僧於新置文殊院長時為國講宣讀誦有闕續填務使法音相續傳燈不絕永康率土長護聖躬不勝誠願謹奉表陳進以聞沙門不空誠悚謹言又至十月十三日三藏沙門大廣智不空狀進大聖文殊師利菩薩佛剎功德莊嚴經一部三卷右不空先奉綸旨今譯此經天恩曲臨並已成辦參校唐梵譯定言音年月處所筆受證義僧俗之名咸題卷中文殊事跡緣起根由始于發心至成正覺莊嚴淨土此經具載諸佛理體菩薩行門法界有情無生實相分明表示功德廣大餘經罕儔願此勝因上資聖祚伏乞宣示寰宇以福生靈特望天恩所是新置文殊院大寺七僧小寺三僧於文殊院中長時為國講宣誦習有闕續填是使法燈繼明不絕靈神庶類孰不歡心幸因輪王降誕之晨天人喜賀同歡之日冀茲景福上益壽山願以法流添於聖海謹隨狀陳進以聞天恩允許請降墨勅依大廣智不空三藏和上本諱智藏號不空金剛梵曰阿目佉跋日囉本西域人也昔事大弘教金剛智三藏和上稟受真言二十四年摳衣請益大師歿後還詣五天梵本瑜伽備皆披閱周遊遍覽旋赴帝京或化河西或居嶺表或居關內或處王宮翻譯真經不遑寢食屬天寶未歲胡馬入關至德二年剋復京洛和上親承聖旨為灌頂師妃主降階六宮羅拜三朝寵遇恒建道場詳考幽微卷不釋手內宮譯者隨竟上聞或已宣行或留中禁其已得者具錄如前其未獲者一心求訪耳和上精勤不怠多歷歲時洎大曆九年示有微疾制使勞問天降名醫針藥相仍曉夕繼至疾將未損宸極不安天慈曲臨錫以官封大曆九年六月十一日勅大道之行同合於異相王者至理總歸於正法方化城之齊致何儒釋之殊途故前代帝王罔不崇奉法教弘闡與時偕行特進試鴻臚卿大興善寺三藏沙門大廣智不空我之宗師人之舟檝超悟三學坐離於見取修持萬行常示於化滅執律捨縛護戒為儀繼明善教之志來受人王之請朕往在先朝早聞道要及當付囑常所歸依每執經內殿開法前席馮几同膠序之禮順風比崆峒之問而妙音圓演密行內持扣待如說自涯皆晤滌除昏妄調伏魔怨天人洗心於度門龍鬼受識於神印固以氣消災厲福致吉祥實惟弘我之多寧止利吾之美甞有命秩用申優禮而得師為盛味道滋深思復強名載明前志夫妙界有莊嚴之土內品有果地之殊本乎尚德敬順時典可開府儀同三司仍封肅國公食邑三千戶餘如故三藏和上再蒙恩寵官封增新然氣力轉微無由謁見至十五日開府儀同三司肅國公三藏沙門大廣智不空修表上辭文曰沙門不空言不空幼事先師已過二紀早承天澤四十餘年演瑜伽之法門奉累聖之恩䀎自從陛下臨御殊私轉深賜黃閤以宴居降紫微而問道積恩重疊日月相繼雖復精懇豈酬萬一而露電難駐蒲柳易衰一從伏枕自春徂夏陛下深睠存問再三中使名醫相望道路但以膏盲之病雖針藥而難生生滅之質寧戀惜而能固忽從昨夜已來頓覺氣力彌惙身非己有瞬息掩忽心神浸微違謝聖朝不任戀慕不空者年過中壽未為夭逝但以往時越度南海周遊五天尋其未聞集其未解所得金剛頂瑜伽十萬頌諸部真言及經論等五十餘萬頌冀總翻譯少答國恩何夙願之未終忽生涯之已盡此不空所以為恨也伏惟陛下降諸佛之慈惠下從人之所願不空先進大聖文殊佛剎經聖情尋許頒示中外伏願哀愍念臨終之一言冀福皇家滋吉祥之萬劫實為僧人生死榮幸五鈷金剛鈴杵先師所傳并銀盤子菩提子及水精念珠并合子並謹隨表進奉臨紙涕泣悲淚交流永辭聖代不勝戀慕之至謹附監使李憲誠奉表陳辭以聞沙門不空誠悲誠戀謹言大曆九年六月十五日開府儀同三司肅國公三藏沙門大廣智不空上表寶應元聖文武皇帝批曰和上行登十地來自五天敷演瑜伽宣流梵夾周遊萬里踐歷三朝光澤聖言親承師授當下武之興運繼前薪之火傳而弘菩薩心為眾生病彌留有問震悼增深宜依所請也爾時開府儀同三司試鴻臚卿肅國公大廣智不空三藏和上上表陳情聖恩垂涕墨制旋降所請皆依和上情禮獲申一心觀行右脇累足怗然而薨弟子號踊無算中使奏聞聖上宸悼殊深廢朝三日爰降中使詣于僧藍宣慰眾徒乃錫賻贈絹三百匹布二百端白米粳米各五車白麵亦爾柴十車油七石炭三車並如京宣索如無准擬奏來當別支送至其月二十八日勅內侍韋守宗送絹七百五十二匹充先師造靈塔直洎七月五日追贈司空聖睠殊深又錫諡號勅寂滅為樂所以歸於真付屬有緣所以尊其稱修其故事其或強名故開府儀同三司試鴻臚卿肅國公大興善寺三藏大廣智不空德盛道高朕所師仰心密法印行超度門精微有說廣大無相一雨之潤傳洽於群生百燈所傳遍明於正覺傍達義趣博通儒玄聖人之情合若符契朕順風前席積有歲年慈航不留梁木其壞徽音永隔震悼殊深論道之官追嚴師禮仍加諡號用副名實可贈司空仍諡號大辯正廣智不空三藏和上洎六日癸卯陳設葬儀遷神城南荼毘供養皇帝遣內給事劉仙鶴以香茶之奠敬祭于故大辯正廣智三藏和上之靈惟靈智識明晤天姿聰達夙植梵行生知勝因挺秀五天周遊萬里心蘊海藏音通華夷貝葉傳經瑜伽演教弘利兆庶出入三朝道在不言理均無跡涅槃常寂至聖同歸焚香澡身與化而盡朕頃承了義禮具師資永訣之晨攸深震慟香茶之奠有靈照之是月也宰臣中貴神策六軍御史大夫及京兆尹尚書僕射侍郎列卿諸衛將軍各申奠祭其餘緇素不可具陳七日平晨又陳表謝草堂沙門惠朗等言昨六日先師茶毘之夕聖慈哀悼追贈司空仍諡號大辯正廣智不空三藏和上昭宣國禮寵光神道三公之贈有越舊章和上之稱先經未載是知高天之澤浸江海而無涯幽途之靈蒙日月而下照凡百弟子數千眾人悲感聖恩無任載荷謹附中使李憲誠奉表陳謝以聞沙門惠朗等誠惶誠愧謹言寶應元聖文武皇帝批曰和上發迹五天周遊萬里宣演正法拯晤生靈涅槃歸常考行崇諡禮經斯在煩以謝恩同日又奉勅語僧惠朗專知撿挍院事兼及教授後學一尊一契有次第者聞奏其日僧惠勝附奏請於塔所供養三年敢効丹勤常修香火又奉勅語惠勝和上在日阿師子偏得意旨今聞於塔所焚香火守護先於和上邊受得普賢念誦法與朕同尊努力精修三年滿後即來對朕與商量本尊法所請任依是時也火滅已後收得遺身髏頂等中皆有舍利光相瑩淨晈若琉璃具以上聞聖情哀悼內宮稽首置在道場至十五日又勅語句當京城寺觀修功德使開府儀同三司右龍武軍大將軍知軍事上柱國涼國公李元琮故大辯正廣智不空三藏和上塔所修造宜令且停別擇好地起修洎八月二十八日又勅語元琮故辯正三藏荼毘得舍利令於當寺院造舍利塔至造塔畢建立豐碑銀青光祿大夫御史大夫上柱國憑翊縣開國公嚴郢撰文銀青光祿大夫彭王傅上柱國會稽郡開國公徐浩書字論曰自古高僧碩德寵遇殊恩生時則榮歿則已矣今大辯正三藏和上則不如是生承恩渥歷事三朝授以列卿品加特進及臥疾也勞問相仍中使名醫晨夕相繼特加開府封肅國公洎乎薨焉上彌震悼輟朝三日錫贈增優授以司空諡大辯正仍號和上先古未聞城外茶毘寺中起塔不日不月悉成就焉兼樹豐碑紀其德行冠絕今古首出僧論亞相作文王傅書字斯乃萬代不朽也此之所述略舉大綱若欲具知備如司空大辯正廣智三藏表制集中廣說然所譯經一百一十部都一百四十三卷無失一部一卷事歷三朝准上勅文編入貞元新定釋教目錄中矣今聖神文武皇帝朝大乘理趣六波羅蜜多經一部十卷大花嚴長者問佛那羅延力經一卷般若波羅蜜多心經一卷守護國界主陀羅尼經一部十卷本生心地觀經一部八卷右五部三十卷其本見在般若三藏續翻譯經記曰昔秦主姚氏有連理樹生於朝庭龜茲羅什踐西涼而入貢今我皇濬哲有合蔓瓜生於御苑罽賓龍象汎南海以來朝手持梵經六波羅蜜大臣聞奏帝俞其言制委有司精選碩德就西明寺譯訖奏聞者即三藏法師其人矣法師梵名般刺若北天竺境迦畢試國人也性喬答摩氏頴晤天假七歲發心違侍二親歸依三寶時依大德名調伏軍諷四阿含經滿十萬偈阿毘達摩二萬餘偈又乃隨師詣迦溼蜜至年二十具足律儀諷薩婆多近四萬偈及俱舍論偈二萬八千并大婆沙兼受其義七年此國學習小乘至二十三詣中天竺那蘭陀寺受大乘唯識瑜伽中邊等論及聲明論學與金剛經因明醫明工律論等並依智護進友智友三大論師時乃遊從雙林八塔往來瞻禮一十八年時聞南天尚持明藏遂便往詣諮稟未聞有灌頂師厥名法稱受瑜伽教入曼荼羅三密護身五部契印如是承奉住經一年諷滿三千五百餘偈甞聞支那大國文殊在中東赴大唐誓傳佛教汎海東邁架險乘航垂至廣州風飄却返至執師子國之東隅又集資糧堅修船舶備歷南海路次國中建中二年垂至廣府風吹舶破平沒數船始從五更洎于日出或漂或溺賴遇順風所持資財梵夾經論遭此厄難不知所之及至海壖已在岸上於白沙內大竹筒中宛若有神歎未曾有知大乘理趣六波羅蜜經與大唐國中根緣熟矣東行半月方達廣州洎建中三年屆于上國矣至貞元二祀訪見鄉親神策正將羅好心即般若三藏舅氏之子也悲喜相慰將至家中用展親親延留供養好心既信重三寶請譯佛經乃與大秦寺波斯僧景淨依胡本六波羅蜜經譯成七卷時為般若不閑胡語復未解唐言景淨不識梵文復未明釋教雖稱傳譯未獲半珠圖竊虛名匪為福利錄表聞奏意望流行聖上濬哲文明允恭釋典察其所譯理昧詞疎且夫釋氏伽藍大秦僧寺居止既別行法全乖景淨應傳彌尸訶教沙門釋子弘闡佛經欲使教法區分人無濫涉正邪異類涇渭殊流若網在綱有條不紊天人攸仰四眾知歸分命有司乃下制曰中書門下牒王希遷牒奉勅釋教深微道俗虔敬皆因梵本法被中華宜令王希遷與所司精選有道行僧就西明寺重更翻譯訖聞奏牒至准勅故牒貞元四年四月十九日牒及牒祠部准勅亦然傳牒京城諸寺大德罽賓國三藏沙門般若宣釋梵本翰林待詔光宅寺沙門利言譯梵語西明寺沙門圓照筆受資聖寺沙門道液西明寺沙門良秀莊嚴寺沙門圓照並潤文慈恩寺沙門應真醴泉寺沙門超悟光宅寺沙門道岸西明寺沙門𧦬空並同證義自六月八日欲剏經題勅西街功德使兼句當右神策軍使營幕使元從興元元從鎮軍大將軍行右監門衛將軍知內侍省事上柱國太原懸開國伯王希遷親奉綸言與奉天定難功臣驃騎大將軍行右神策軍大將軍知軍事檢校工部尚書兼御史太夫上柱國武都郡王孟涉寶應功臣元從驃騎大將軍行右神策軍大將軍知軍事兼御史中丞上柱國靜戎郡王食實封五十戶馬有麟等送梵本經至西明寺翻譯恩錢一百千茶三十釧香一大合以充譯經院供養開題名曰大乘理趣六波羅蜜多經也其文十卷品十亦然至八月六日本使奉宣勅旨茶五十釧香一大合賜譯經院至宜領取秋涼敬問諸大德各得平安好在又至二十四日翰林使張孝順奉宣勅旨翰林院待詔官等宜命每月假日兩度於西明寺禮謁翻經僧利言等事了日停至二十九日翰林學士左敬騎常侍歸崇敬金部郎中吳通微水部郎中徐岱京兆醴泉懸承王丕等同來瞻禮洎九月二十日待詔徐承嗣郭紹楊絢楊季炎等二十餘人設供觀譯十月中旬譯文周畢十一月十五日繕寫復終二十八日錄表進上翻經大德西明寺主賜紫沙門良秀等言伏以大雲含潤唯佛力之弘玄穹造物惟帝功之大伏惟陛下德備三靈威加萬寓人歸壽域道濟福城特降聖慈載敷像教釋門覩惟新之運緇侶荷再造之恩良秀等誠歡誠喜昨奉今年四月十九日恩勅翻譯六波羅蜜經令精選有道行僧就西明寺翻譯訖聞奏者良秀與梵僧般若法師道液超悟等十人恭尋梵字對譯唐言理奧必窮文深悉究品章有敘音韻無遺價類懸金聲敷琢玉僧目作禮歡喜遍身得逢聖朝重覩佛日凡譯梵本九千五百頌共一十品編成十卷豈惟摩騰入漢爰啟金函羅什歸秦方翻玉軸以今況古實邁前修竊以教迹尊崇法音祕密陛下蘊如來護念之慈當國王付囑之地光揚聖義簡在天心特乞殊恩為此經製序并宣附開元目錄庶使人天迴向拂輝日月之光龍象禪林獨降雲雨之霈昔日太宗述聖教之序玄宗注般若之經皆炳煥天文發揮帝籍其新譯大乘理趣六波羅蜜多經謹隨表進陛下嗣祖宗之休烈滋福壽之耿光上知成佛之因下念從人之請僧徒何幸曲望殊私塵黷扆旒載深兢惕無任荷恩之至謹詣光順門奉表陳請以聞沙門良秀等誠歡誠恐謹言帝省經表令功德使王希遷奉宣勅旨語諸大德師等自夏徂冬翻譯經誥功既云畢慶慰良多亦大婁羅想勞心也冬寒敬問師等各得平安好又宣恩旨語諸大德此有少許絹及衣物各賜師等且於右銀臺門待進止至宜領取時西明寺翻經大德沙門良秀等請於西明寺為國設無遮大齋慶經右奉今年四月十九日聖恩就西明寺翻譯六波羅蜜多經伏以慈雲普潤佛日載揚蠢動之情欣感交慮釋門道廣緇侶力微皇鑒曲臨鴻私難答請以十二月一日奉為國設無遮大齋嚴肅道場燃燈萬盞轉誦仁王護國般若等經庶藉勝因上資聖壽空披誠於塵露實有荷於乾坤不勝懇欵之至謹詣光順門陳請以聞如天恩允許請降墨勅依貞元四年十一月二十八日譯經大德西明寺主賜紫沙門良秀等狀進又宣勅旨賜般若法師絹一百匹冬衣一副餘之十人各五十匹衣一副撿校二人各三十匹衣一副以充䞋焉三藏表謝沙門般若言伏以生自罽賓十四離鄉南遊天竺聞所未悟二十餘年巡禮聖蹤雙林八塔大小乘學誓報四恩遠慕支那每思上達無由進獻昨因表兄右神策軍十將新平郡王羅好心身參戎衛遂與奏聞得徹聖聽實為多幸陛下崇教信受大乘命以緇徒許令翻譯微僧至願斯以為終誓奉精修上資皇祚謹詣光順門奉表陳謝以聞沙門般若誠惶誠恐謹言皇帝批曰師夙詣澄源早觀祕藏周遊西土歷訪大乘得心地之遺言是如來之妙行期於宣布以廣玄門遠負經文來傳中夏經途萬里克達京師載揚羅什之風重繼摩騰之迹眷言精懇朕甚嘉奇爰命道流俾加翻譯庶茲上法永以流行省視表章煩有陳謝同日譯經施主三藏表兄右神策馬軍十將奉天定難功臣開府儀同三司撿校太子詹事上柱國新平郡王臣羅好心上表謝曰臣好心言表弟罽賓國沙門僧般若先進大乘理趣梵夾六波羅蜜經伏奉今年四月十九日勅宜令王希遷精選有道行僧於西明寺翻譯今經帙已終者臣好心誠歡誠喜頓首頓首臣聞周星隱輝漢夢馳光始知靈瑞而感人必委明王而導化是以再邀龍樹重闡真宗伏惟皇帝陛下澤覃中外恩被生靈聲教遠通無為而理微臣表弟十四離鄉志慕緇流跡親僧侶昨所進經本稽梵夾大乘理趣曰六波羅蜜陛下信崇特令翻譯功勤靡輟今帙告終特賜幡花又令重進微僧為幸驚寵伏深臣家西蕃得居中國名參戎禁榮及私門父子相歡實慚天地僧人何德更蒙委曲洪私願為修持福資皇祚臣之多幸誓死答恩載喜載歡無任抃躍之至謹詣光順門奉表陳奏以聞臣好心誠惶誠恐頓首頓首謹言皇帝批曰卿之表弟早悟大乘遠自西方來進上國宣六根之奧義演雙樹之微言念以精誠所宜欽重是令翻譯俾可流行卿夙茂忠功職司禁衛省覽表疏具見乃懷所謝知洎十二月二日將軍王希遷宣奉勅醴泉寺僧思惟院宜與罽賓國進梵本六波羅蜜僧般若安置又至二十三日勅右神策軍判官內謁者監馮國清宣送罽賓國僧般若院八尺床三張各夾帖及席褐官絕縟白禪氈白副手巾二枚銅水瓶一鐵鍋二枚三斗釜一口白瓷椀十枚茶瓶一枚蒲團一枚新茶二十串并茶碾子一副於進經日先奉恩旨令再譯六波羅蜜經中真言契印法門唐梵相對進來者至五年二月四日繕寫畢功與沙門良秀等進上勅賜茶三十串復以西明寺沙門圓照於翻譯時承旨筆受經中讚佛節節之中皆有八萬四千六百六十三種那羅延力雖見此說未識其由因請般若三藏法師翻茲祕典名曰佛說大花嚴長者問佛那羅延力經宣布譯語筆受潤文及證義沙門並同六波羅蜜經更無增減即貞元四年二月十五日繕寫功畢纔一紙餘時為修疏忩遽未得上聞謹具委由勅編入洎六年七月二十五日勅賜三藏名號及紫袈裟勅罽賓國進梵夾六波羅蜜經沙門般若宜賜名般若三藏仍賜紫衣復有千福寺講論大德沙門智柔戒行精苦好樂大乘傳花嚴經及大佛頂又常諷味般若心經此經羅什翻譯名曰大明呪經玄奘法師當往西方臨發之時神人授與路經砂磧險難之中至心諷持災障遠離是大神呪斯言不虛後得梵夾譯出無異唯少序分及後流通次於開元末年法月三藏復譯此經二文並有今遇般若三藏甲具有此則與法月經同本異譯也誠心懇請重出真文未及參詳三藏出使八月十一日證義潤文繕寫功畢修表進上意願流行沙門智柔言伏以聖智宏深藉弘演而彌廣真源妙極假言象而方傳斯乃眾聖師宗群經本母曩者沙門玄奘已譯流行雖義滿無遺然文虧首從昨遇罽賓國僧般若親覩梵文固請傳通重加贊翼始知鷲巖精舍實啟金言諷者除疑真風更遠伏惟陛下親承佛囑善無不從道洽生靈人無不化智柔不揆庸淺輒獻愚誠冀補皇風願資聖壽伏乞俯垂天監覽此金文如或可從伏請頒示中外則一切迷生永劫幸甚不任罄竭丹誠之至謹附表陳進以聞沙門智柔貞元六年八月十一日千福寺御注金剛經寶幢院撿校功德沙門智柔表進皇帝批曰般若心經大乘祕旨頃者玄奘譯翻字義已周其於首從或未詳備近因罽賓國僧般若來至中華傳此遺文足相翼贊師所陳請深為允愜今依來奏用廣真經大方廣佛花嚴經一部四十卷右一部四十卷其本見在昔漢明帝金人入夢出使求佛法於西方今我皇聖化感通南天竺王獻梵經於上國雖代有今古而信重無殊論其感通不可同年語也伏惟皇帝威加北狄澤被東夷南及八蠻西洎天竺有覺德行四國順之詩之所言即其事也故獻經願文曰南天竺烏茶國深信最勝善逝法者修行最勝大乘行者吉祥自在作清淨師子王上獻摩訶支那大唐國大吉祥天子大自在師子王中大王手自書寫大方廣佛花嚴經百千偈中所說善財童子親近承事佛剎極微塵數善知識行中五十五聖者善知識入不思議解脫境界普賢行願品謹奉進上伏願大國聖王福聚高大超須彌山智慧深廣過四大海十方國土通為一家書此經功德願集彼無量福聚等虛空界一切世界海無盡眾生界一切皆如善財童子得佛正見具足智慧見不思議真善知識咸生歡喜得佛廣大普光明照離諸貪著成就無垢普賢菩薩最勝行願伏願書此大乘經典進奉功德慈氏如來成佛之時龍花會中早得奉覲大聖天王獲宿命智瞻見便識同受佛記盡虛空遍法界廣度未來一切眾生速得成佛伏准大唐西域記第十云烏茶國周七千餘里國大都城二十餘里土地膏膄穀稼茂盛凡諸菓實頗大諸國異草名花難以稱述氣序溫暑風俗獷烈人貌魁梧容色黧黮言辭風諷異中印度好學不倦多信佛法伽藍百餘僧徒萬餘人並皆習學大乘法教天祠五十所異道雜居諸窣覩波凡十餘所並是如來說法之處無憂王之所建也國東南境臨大海濱有折利但羅城周二十餘里入海商人遠方旅客往來中止之路也其城堅峻多諸奇寶城外隣次有五伽藍臺閣崇高尊像工麗南去僧伽羅國二萬餘里靜夜遙望見彼國佛牙窣覩波上寶珠光明離離然如明炬之懸燭也今此花嚴梵夾自彼烏茶國主手自書寫乘航架海發使獻來是知法王御曆不貴異貨珠珍信重大乘以佛法僧而為上寶斯乃拯拔淪溺能證菩提以貞元十一年歲次乙亥十一月八日屆于長安進奉明主帝覽所奏深生信焉文字既殊事須翻譯般若三藏即其人焉三藏法師者號般若罽賓人也迦濕畢試大唐西域記第一云迦畢試國周四千餘里北背雪山三垂黑嶺國大都城周十餘里宜穀麥多果木出善馬欝金香異方奇貨多聚此國氣序風寒人性暴獷言辭鄙藝婚姻雜亂大同覩貨邏國習俗語言風教頗異服用㲲衣兼皮褐貨用金錢銀錢及小銅錢規矩摸樣異於中國王剎利種也有智略性勇烈威攝隣境統十餘國愛育百姓敬崇三寶歲造丈八尺佛像兼設無遮大會周給貧窶惠施鰥寡伽藍百餘所僧徒六千餘人並多習學大乘法教窣覩波僧伽藍崇高弘敞廣博嚴淨天祠數十所異道千餘人或露形或塗灰連絡髑髏以為冠鬘也般若三藏生是國中俗姓喬荅摩或從母族姓羅氏矣天假聰敏十四離鄉從師北天冠年具戒習有部律俱舍婆沙次遊中天學五明論及大乘教住那爛陀寺中時復巡瞻八塔靈跡如是習學一十八年次詣南天烏茶王寺習瑜伽教登灌頂壇五部真言悉皆諮受遠聞曼殊大聖五髻童真住清涼之五峯息煩惱之炎熱與萬菩薩眾保護大唐乃航海梯山則持梵典捐軀委命越度闍婆建中未年屆于上國貞元四祀奉詔翻傳六波羅蜜經即其事也具如別紀洎于六祀奉使北天貞元八年還歸𨵗下自惟宿願未終大聖曼殊不遑瞻禮思其本志焚灼其心儻恩旨無違誓當親往十年三月發趨清涼巡禮五臺至于秋首十一年四月還至上都洎十一月十八日自南天竺烏茶國王進奉大唐梵經兩夾至于晦日勅下使司令三藏法師與諸大德參詳題目譯名進來三藏乃以梵語翻作胡音沙門智真譯成漢語以茲重譯狀上使司梵本大方廣佛花嚴經總有六夾共有十萬偈大唐已譯八十卷當第二夾了今南天竺國王所進當第三夾有一萬六千七百偈右件經當舊譯八十卷花嚴經第九會在室羅筏城說罽賓國三藏沙門般若宣梵文翰林供奉光宅寺沙門智真譯語西明寺翻譯經沙門圓照筆受使司得狀具以奏聞上覽其由制令翻譯頻使催迫無譯語人訪知東都有善語者三藏表狀伏請奏進使司得狀具錄奏聞天恩允從下河南府留守杜亞給劵赴朝起三月十二日發自東洛洎二十七日達于上都至西明寺使司奏聞四月二日中使張朝進宣慰奉勅語僧廣濟師遠赴闕庭跋涉途路想甚勞止夏熱比得平安好其日謹附中使張朝進謝聞伏奉聖旨乘問感懼非常中使却還謹以附謝臣奉進旨宣慰譯語僧廣濟謹附臣奏微僧特蒙聖慈慰問不勝感戴謹附謝以聞爾時諸德雲集共議翻經既得其人須得依處西明地遠來往艱難應遂便宜取崇福寺具狀申上使司奏聞天恩不違中使宣付十二年六月四日中使張庭絢宣奉勅梵本經夾宜即翻譯訖進來香三十五兩半茶五十斤賜譯經院供養夏熱敬問諸大德各得平安好箋云緬尋大聖設教西方隨化根宜流布東夏昔如來出代鹿苑轉於法輪圓寂雙林結集畢鉢羅窟自漢明馭寓法化此方經晉魏周隋迄于今日日月流邁向滿千年未如我皇興建逾盛後秦姚氏傳譯於草堂聖上尊崇翻經於崇福代有今古正統全殊四國欽風萬方仰德是日也爰剏經題名曰大方廣佛花嚴經卷第一入不思議解脫境界普賢行願品至十四年二月二十四日進上罽賓國三藏賜紫沙門般若宣梵文東都天宮寺沙門廣濟譯語西明寺賜紫沙門圓照筆受保壽寺沙門智柔智通迴綴成都府正覺寺沙門道弘章敬寺沙門鑒靈潤文大覺寺沙門道章撿勘證義千福寺沙門大通證禪義大原府崇福寺沙門澄觀千福寺沙門靈邃詳定專知官右神策軍散兵馬使衙前馬軍正將兼押衙特進行鄧州司法參軍臣南珍貢右神策軍護軍中尉兼右街功德使元從興元元從雲麾將軍右監門衛將軍知內侍省事上柱國交城縣開國男食邑三百戶臣霍仙鳴左神策軍護軍中尉兼左街功德使元從興元元從驃騎大將軍行左監門衛大將軍知內侍省事上柱國邠國公食邑三千戶臣竇文場等表臣仙鳴言伏見南天竺烏茶國王進花嚴經梵夾恩旨令臣等句當罽賓國三藏沙門般若與京城大德僧靈邃等同翻譯者今譯成四十卷為一部義與舊花嚴經第九會入法界品同譯彼國語作此方言玄關妙鍵廓然昭暢道俗瞻仰稱讚如在會中臣仙鳴等誠虔誠敬頓首頓首臣聞至教無言非言無以通其旨言惟導行即行成而立言故得定慧兩通語默俱化伏惟皇帝陛下覆載恩廣道被無垠睿思發明成乎玄德斯實萬殊一貫三教同歸仰彼蕃情慕化中國深窮解脫之藏掇貝葉於禪林仍親手書更表虔至梯航遠集未載記之前聞非感通之冥契豈能蹈滄波不測之險越巨鯨吞食之災遠盡九會圓明者歟原其始則覺賢傳於晉要其終則蕃王奉於今七曜以之增輝萬有欽其勝理難可以智識之所能稱至若作範垂訓體國安人雖載祀綿長德澤深遠未有中興之盛華戎率服制禮樂之本啟靈聖之符河清海晏不獨為秦翻譯僧靈邃等妍精祕奧虔奉聖謩為隷訓今約梵徵古窮索微旨取證前修豈惟格義九𨅊獨擅名哉謹盛之寶函嚴飾崇重香花圍繞天人捧迎共詣右銀臺門奉進伏惟乾靈廣運以子育為心爰念蒸人究津梁於覺路臣仙鳴等偶逢昌曆得護真宗監統無能謬奉南宮之獻恩深難報空增戰越之誠其經伏望宣付中外庶福上資皇祚下祐群生無任勤懇之至謹奉表陳進以聞臣仙鳴等誠惶誠恐頓首頓首謹言貞元十四年二月二十四日右神策軍護軍中尉兼右街功德使元從興元元從雲麾將軍右監門衛將軍知內侍省事上柱國交城縣開國男食邑三百戶臣霍仙鳴等進右神策軍護軍中尉兼左街功德使元從興元元從驃騎大將軍行右監門衛大將軍知內侍省事上柱國邠國公食邑三千戶臣竇文場同進箋云是日也上覽表章新經隨進欻然雲收霧廊聖日與朗日齊明經卷適開皇風與道風俱扇韶光淑氣媚景暄和喜色浮空蒼生叶慶爰降中使高品馬侍詮宣慰釋門奉勅語三藏大德等比翻譯大方廣佛花嚴經省勞也今畢進奉深愜朕懷春暖師等各得平安好般若三藏奉表陳賀罽賓國三藏寄住上都醴泉寺賜紫沙門般若言伏奉恩旨令與京城大德靈邃等翻譯南天烏茶國王進花嚴經梵夾者今譯成四十卷為一部妙理發明精義弘闡緇侶雲集士庶星繁憶念盈衢稱讚難紀沙門般若誠歡誠慶伏惟皇帝陛下天姿自內聖訓柔遠殊蕃異俗同歸化源至教旁通玄德斯煥遂乃烏茶王親扎梵夾恭進中朝非睿感發於至理車書一同豈越在滄溟流砂之外者而能格至哉爰自東晉未如今之聖唐美矣盛矣雖漢明求月支之經不足儔也所翻譯洞盡舊花嚴經九會入法界品義詞微旨遠取會理要󱫁開祕密之門備窮解脫之藏微增行業虛劣難究道源譯教何能空慚帝力伏惟昌運無為哀以迷妄將弘慈氏之真典拯郡品於津梁虔慶之誠伏增惶越謹附右策軍護軍中尉兼右街功德使霍仙鳴謹奉表陳賀以聞沙門般若誠惶誠恐謹言皇帝批曰梵旨深玄是資翻譯法師閑承學業精識洞幽通貝葉之微言廣蓮花之淨戒用和真教允副予懷所賀知當進經已受旨放還至二十六日天降中使高品󰿷仲良又宣進止奉勅語三藏大德等久在道場翻譯有勞也今賜師等法服縑茶至宜領之春暖各得平安好賜般若三藏紫單夾官絁綾絹衣一副共六事茶二十串絹一百疋僧圓照紫單夾官絁綾絹衣一副亦共六事餘九人各褐單夾官絁綾絹衣一副各六事十人各茶十串絹五十匹僧等附表陳謝三藏沙門般若等言伏奉今月二十六日右街功德使霍仙鳴判官高品󰿷仲良宣賜批詔并法服茶絹等者天降殊澤恩光曲臨重布堯雲中興釋氏凡在緇伍伏深慶躍伏惟皇帝陛下天生聖德雅尚無為遊心聖謩日仄忘僊鼓鐘宸極寰海梵經斯至文教知歸般若等識非澄什理昧生融特沐恩私謬茲翻譯聖德潛被部帙已終陛下賜賚殊優以開獎勸抃躍無地捧戴屏營謹附右街功德使霍仙鳴奉表陳謝以聞沙門般若等誠惶誠恐誠歡誠懼謹言是日謝恩表入僧等退歸喜大教流行勝矣美矣准十五年九月八日勅編入貞元新定釋教目錄佛說十力經一卷右一部一卷龜茲三藏沙門勿提提犀魚於安西城西蓮花寺譯佛說迴向輪經一卷三紙半佛說十地經九卷一百二十一紙右二部十卷于闐三藏沙門尸羅達摩於北庭州龍興寺宣譯梵文兼漢語譯右三部共十一卷其本見在右新譯十地經及迴向輪經十力經等者即上都章敬寺沙門悟空本名法界因使罽賓於中天竺國之所得也師以玄宗朝天寶十載辛卯之歲奉使罽賓癸巳之年方達彼國使還之日遘疾不瘳後遂發心出家受戒巡禮八塔至於中天歷歲既多發願歸國於舍利越魔三藏所受得梵本十地等經迴至安西住蓮花寺有三藏沙門勿提提犀魚請令譯出十力經一卷又至北庭被節度使御史大夫楊襲古與龍興寺沙門大震等請于闐三藏沙門尸羅達磨譯出迴向輪經一卷十地經九卷至貞元六年二月來屆上都左街功德使竇文場繕寫進奉訖其本見在准十五年十月二十三日勅編入貞元新定釋教目錄右從後漢逮至皇朝合一十九代所出大小乘經律論并賢聖集傳總二千四百一十五部都合七千三百八十八卷於中一千二百六十一部都五千三百九十卷見行入藏據其實數但一千二百八十五部五千四百二十卷是見行數一千一百五十五部二千三十卷是闕本數兩件見闕合有二千四百一十五部七千三百八卷古經錄一卷右尋諸舊錄多稱為古錄似是秦始皇時釋利防等所齎經錄舊經錄一卷右似是前漢劉向校書天閣往往見有佛經即謂古藏經錄謂孔壁所藏或秦王焚書人中所藏者漢時佛經目錄一卷右似是明帝時迦葉摩騰創譯四十二章經因即撰錄朱士行漢錄一卷右曹魏時頴川沙門朱士行於洛陽講道行經因著其錄後往西域求經於彼而卒眾經錄一卷右西晉武帝代長安青門外大寺西域沙門竺法護翻譯眾經因出其錄眾經錄一卷右西晉懷帝代永嘉中清信士聶道真稟受護公之筆匠也後自翻經因出其錄趙錄一卷右似是二趙時諸錄遙注未知姓氏綜理眾經目錄一卷右苻秦代沙門釋道安所撰自前諸錄但列經名至於品類時代蓋闕而不紀後人披覽莫測根由安乃總集名題表其時代詮品新舊定其製作眾經有據自此而明在後群錄資而增廣是知高懷獨悟足以垂範後昆所撰之文見僧祐錄二秦錄一卷右後秦姚興弘始年長安沙門釋僧叡所撰叡即安之弟子神用通朗思力標舉參譯什門多有撰緝眾經錄四卷魏世錄吳世錄晉世錄河西錄右東晉廬山東林寺遠公弟子釋道流創撰未就而卒同學竺道祖續而成之經論都錄一卷別錄一卷右東晉成帝豫章山沙門支敏度撰其人總校古今群經故撰都錄敏度又撰別錄一部眾經目錄二卷右簫齊武帝時沙門釋王宗撰見梁三藏記釋彌充錄一卷釋道慧宋齊錄一卷釋道憑錄一卷釋正度錄一卷王車騎錄一卷始興錄一卷廬山錄一卷岑號錄一卷菩提留支錄一卷華林佛殿眾經目錄四卷隋沙門釋靈裕譯經錄一卷眾經都錄八卷已前諸錄二十五家長房內典二錄云上件諸錄撿傳記有之未見其本故列名而已眾經別錄二卷大乘經錄一卷三乘通教錄第二三乘中大乘錄第三右上三錄總四百三十八部九百一十四卷小乘經錄第四第五篇目本闕大小乘不判錄第六疑經錄第七律錄第八數錄第九論錄第十右下七卷錄總六百五十一部一千六百八十二卷上下兩合有十篇都一千八十九部二千五百九十六卷元魏眾經目錄大乘經目錄一大乘論目錄二大乘經子注目錄三大乘譯經論目錄四大乘經律目錄五小乘論目錄六有目未得經目錄七非真經目錄八非真論目錄九全非經愚人妄作錄十都十件經律論真偽四百二十七部二千五十三卷梁代眾經目錄眾經目錄卷第一有譯人多卷一無譯人多卷二有譯人一卷三無譯人一卷四眾經目錄卷第二有譯人多卷一無譯人多卷二有譯人一卷三無譯人一卷四眾經目錄卷第三先異譯經一禪經二戒律三疑經四注經五數論六義記七眾經目錄卷第四隨事別名一隨事共名二譬喻三佛名四神呪五總四卷都二十件凡一千四百三十三部三千七百四十一卷高齊眾經目錄一卷成新造錄一修多羅錄二毘尼錄三阿毘曇錄四別錄第五眾經抄錄六集錄第七人作錄八都八件經律論真偽七百八十七部二千三百三十四卷此都數與前數勘欠十一卷不同未詳所以從眾經別錄下四家目錄長房內典二錄具列篇題今尋本未獲但具存其目唐眾經目錄五卷右內典錄中引用云唐舊錄未見其本似取隋五卷眾經錄編新經入餘者大同眾經目錄五卷大唐大敬寺沙門靜秦撰右從古錄已下三十一家諸錄之中雖皆備述欲尋其本難可備焉且列名題知其有據梁出三藏記集一十五卷其序略云祐以庸淺豫憑法門翹仰玄風誓弘大化每至昏曉諷持秋夏講說未嘗不心馳菴園影躍靈鷲於是牽課羸志㳂波討源綴其所聞名曰出三藏記集一撰緣記二詮名錄三總經序四述列傳緣記撰則原始之本克昭名錄詮則年代之目不墜經序總則勝集之時足徵列傳述則伊人之風可見並鑽柝內經研鏡外籍云云出三藏記集卷第一集三藏緣記第一十誦律五百羅漢出三藏記第二菩薩處胎經出八藏記第三胡漢譯經文字音義同異記第四前後出經異記第五出三藏記集卷第二新集撰出經律論錄第一新集條解異出經錄第二新集表序四部律錄第三出三藏記集卷第三新集安公古異經錄第一新集安公失譯經錄第二新集安公涼土異經錄第三新集安公關中異經錄第四新集律分為五部記錄第五新集律分為十八部記錄第六新集律來漢地四部記錄第七出三藏記集卷第四新集續撰失譯雜經錄第一出三藏記集卷第五新集抄經錄第一新集安公疑經錄第二新集疑經偽撰雜錄第三新集安公注經及新經志錄第四小乘迷學竺法度造異儀記第五長安叡法師喻疑第六出三藏記集卷第六出三藏記集卷第七出三藏記集卷第八出三藏記集卷第九出三藏記集卷第十出三藏記集卷第十一出三藏記集卷第十二出三藏記集卷第十三出三藏記集卷第十四出三藏記集卷第十五隋眾經目錄七卷大乘修多羅藏錄一眾經一譯分眾經異譯分眾經失譯分眾經別生分眾經疑惑分眾經偽妄分小乘修多羅藏錄二眾經一譯分眾經異譯分眾經失譯分眾經別生分眾經疑惑分眾經偽妄分大乘毘尼藏錄三眾律一譯分眾律異譯分眾律失譯分眾律別生分眾律疑惑分眾律偽妄分小乘毘尼藏錄四眾律一譯分眾律異譯分眾律失譯分眾律別生分眾律疑惑分眾律偽妄分大乘阿毘曇藏五眾論一譯分眾論異譯分眾論失譯分眾論別生分眾論疑惑分眾論偽妄分小乘阿毘曇藏六眾論一譯分眾論異譯分眾論失譯分眾論別生分眾論疑惑分眾論偽妄分佛滅度後抄集錄七西域賢聖抄集分此方諸德抄集分佛滅度後傳記錄八西域賢聖傳記分此方諸德傳記分佛滅度後著述錄九西域聖賢著述分此方諸德著述分右九錄合二千二百五十七部五千三百一十卷分為六卷總錄第七合為十卷隋開皇三寶錄一十五卷開皇十七年興善寺翻經學士成都費長房撰歷代三寶紀第一從周莊王代十年甲午至秦始皇帝子子嬰甲午年凡二十六主四百八十一載歷代三寶紀第二從前漢高帝元年乙未至後漢獻帝建安二十四年己亥凡二十六君四百一十五載歷代三寶紀第三從魏文帝黃初元年庚子至隋開皇十七年丁巳凡四十主三百七十八載歷代三寶紀第四譯經後漢右從明帝永平十年丁卯至獻帝末年歷一十一主一百五十二年華戎道俗十有二人并古失譯合出經律三百三十四部四百一十六卷歷代三寶紀第五譯經魏吳右魏吳兩代道俗十人所出經律羯磨并舊失譯合三百一十二部四百八十二卷歷代三寶紀第六譯經西晉右西晉代華戎道俗十有三人并前失譯諸經戒等合四百五十一部七百一十七卷歷代三寶紀第七譯經東晉右東晉代華戎道俗二十七人而所出經并舊失譯合二百六十三部五百八十五卷歷代三寶紀第八右二秦之代華戎釋種一十六人合出經論傳等一百六十四部九百四卷歷代三寶紀第九右五代緇素共二十七人所出三藏記錄等并及失譯合二百三部八百五十五卷歷代三寶紀第十譯經宋右宋代華戎道俗二十三人出經律論及傳錄等凡二百一十部四百九十卷歷代三寶紀第十一譯經齊梁周右三代緇素共五十一人出經律論及傳錄等一百六十二部一千三百三十六卷歷代三寶紀第十二譯經大隋右隋代華戎緇素十有九人所翻新文及新舊本論傳法式合七十五部四百六十二卷歷代三寶紀第十三五百五十一部一千五百八十六卷修多羅有譯一修多羅失譯二毘尼有譯三毘尼失譯四阿毘曇有譯五阿毘曇失譯六歷代三寶紀第十四五百二十五部一千七百三十九卷修多羅有譯一修多羅失譯二毘尼有譯三毘尼失譯四阿毘曇有譯五阿毘曇失譯六開皇三寶錄總目一卷右兼總目共成一十五卷內典錄云房所撰者入藏之中凡互相謬得在繁富未可覆通非無憑准未可偏削隋眾經目錄五卷都合二千一百九部單本合三百七十部一千七百八十六卷右第一卷重翻合二百七十七部五百八十三卷賢聖集傳合四十一部一百六十四卷右第二卷別生合八百一十部一千二百八十八卷右第三卷疑偽合二百九部四百九十一卷右第四卷闕本合四百二部七百四十七卷右第五卷其序略云別生疑偽不須抄寫已外三分入藏所收至如法寶集之流淨住子之類還同略抄例入別生餘有僧傳等詞參文史體非淳正事雖可尋義無在錄內典錄云即今京輦通寫盛行直列經名仍銓傳譯所略過半未足尋之大唐內傳錄十卷歷代眾經傳譯所從錄第一後漢朝傳譯道俗十二人所出經律等後漢朝傳譯僧六人所出經律等南吳孫氏傳譯道俗四人所出經傳等西晉朝傳譯道俗一十三人所出經戒等東晉朝傳譯道俗二十七人所出經傳等前秦苻氏傳譯僧八人所出經傳等西晉乞伏氏傳譯僧一人所出經等後秦姚氏傳譯僧八人所出經傳等北涼沮渠氏傳譯道俗九人所出經傳宋朝傳譯道俗二十四人所出經傳前齊朝傳譯道俗二十人所出經傳梁朝傳譯道俗二十一人所出經律傳等後魏元氏傳譯道俗一十四人所出經論傳後齊高氏傳譯道俗二人所出經後周宇文氏傳譯道俗一十一人所出經論天文等陳朝傳譯道俗三人所出經論傳疏等隋朝傳譯道俗二十五人所出經論等皇朝傳譯道俗等十有二人所出經論等都合一十八代所出眾經總有二千四百八十七部八十四百七十六卷已上一錄分為五卷歷代翻本單重人代存亡錄第二大乘經單重譯本并譯有無錄大乘律單重譯本并譯有無錄大乘論單重譯本并譯有無錄小乘經單重譯本并譯有無錄小乘律本譯有無錄小乘論單重譯本并譯有無錄賢聖集錄通大小乘右一錄分為第六第七二卷歷代眾經分大小乘入藏錄第三眾經律論傳合百一部大乘經一譯一百四部大乘經重翻二百二部小乘經一譯一百八部六帙小乘律三十五部三十八帙大乘論七十四部九千百三十紙大乘論三十三部六十八帙賢聖集傳四十九部一十八帙右一錄為第八卷歷代眾經舉要轉讀錄第四大乘經正本二百五十四部大乘律本二十部大乘論本六十三部都合大乘經律論合三百三十七部小乘經合一百一十八部小乘律合三十五部小乘論合二十九部都合小乘經律論合一百八十二部右一錄為第九卷歷代眾經有目闕本錄第五歷代道俗述作注解錄第六歷代諸經支流陳化錄第七歷代所出疑偽經論錄第八歷代眾經目始終序第九歷代眾經應感興敬錄第十右六錄合為第十卷內典錄中宣律師云余少沐法流五十餘載宗匠成教軌範賢明每值經詰德能無不目閱親謁至於經部大錄欣悟良多無論真偽思聞其異故魏晉之後騰譯欝蒸制錄討論居然非一或以數列或用名求或憑時代或寄參譯各紀一隅務存所見斯並當時稽古識量修明而綴撰筆削不至祥密者非為才不足而智不周也上集群目取訊僧傳等文勘閱詳定便參祐房等錄祐錄徵據文義可觀然大小儡同三藏糅雜抄集參正傳記亂經拷撿始終莫能通決房錄後出該贍前聞然三寶共部偽真淆亂自餘諸錄胡可勝言今余所撰望革前弊續大唐內典錄一卷歷代眾經傳譯所從錄大唐古今譯經圖紀四卷大慈恩寺翻經堂內壁畫古今翻譯圖變靖邁因撰題之于壁但略費長房錄翻經之者紀之餘撰集者不錄逮至皇朝總成四卷房所錯者此亦同然更欲廣陳恐繁故止續古今譯經圖紀一卷從奘法師後至輪波迦羅前紀未載今故續之大周刊定眾經目錄十五卷大小乘經律論及賢聖集傳合三千六百一十六部八千六百四十一卷大乘單譯經目卷第一大乘重譯經目之一卷第二大乘重譯經目之二卷第三大乘重譯經目之三卷第四大乘重譯經目之四卷第五大乘律大乘論目卷第六小乘單譯經目卷第七小乘單譯經目之一卷第八小乘重譯經目之二卷第九小乘律論賢聖集傳目卷第十大小乘失譯經目卷第十一大小乘闕本經目卷第十二見定入藏流行目上卷第十三見定入藏流行目下卷第十四合大小乘三藏及賢聖集傳等八百七十四部四千二百五十三卷大乘經大乘律大乘論已上為入藏錄上卷小乘經小乘律小乘論賢聖集傳二十一部已上為入藏錄下卷偽經目錄一卷右兼偽經錄總一十五卷敘列古今諸家目錄之二大唐開元釋教錄二十卷庚午歲西崇福寺沙門智昇撰右此中所撰總分上下兩錄具件如左總集群經錄上後漢傳譯緇素一十二人所出經并新舊集失譯諸經總二百九十二部合三百九十五卷曹魏傳譯沙門五人所出經戒羯磨總一十二部合一十八卷右為第一卷吳代傳譯緇素五人所出經等并及失譯總一百八十九部合四百一十七卷西晉傳譯緇素一十二人所出經戒等并新舊集失譯諸經總三百三十三部合五百九十一卷右為第二卷東晉傳譯緇素一十六人所出經律論并新舊集失譯諸經總一百六十八部合四百六十八卷符秦傳譯沙門六人所出經律論等總一十五部合一百九十七卷右為第三卷姚秦傳譯沙門五人所出經律論等總九十四部合六百二十四卷乞伏秦傳譯沙門一人所出經并三秦代新舊失譯經律論等總五十六部合一百一十卷前涼傳譯外國優婆塞一人所出經總四部合六卷北涼傳譯緇素九人所出經律論等并新舊集失譯諸經總八十二部合三百一十一卷右為第四卷宋代傳譯緇素二十二人所出經律論等并新集失譯諸經總四百六十五部合七百一十七卷右為第五卷蕭齊傳譯沙門七人所出經律總一十二部合三十三卷梁代傳譯緇素八人所出經論及諸傳記并新集失譯經律集等總四十六部合二百一十七卷元魏傳譯緇素一十二人所出經論總八十三部合二百七十四卷高齊傳譯緇素二人所出經論總八部合五十二卷右為第六卷周朝傳譯沙門四人所出經論等總一十四部合二十九卷陳代傳譯緇素三人所出經律論及集傳等總四十部合一百三十三卷隋朝傳譯緇素九人所出經論傳錄等總九十九部合三百一卷右為第七卷皇朝傳譯緇素已有三十七人所出經律論及傳錄等總三百一部合二千一百七十卷都計一十九代傳譯道俗等總一百七十六人所出大小乘經律論及賢聖集傳二千二百七十八部合七千四十六卷右為第八第九卷合從古錄至開元釋教新錄及續補舊闕總有四十一家具如前列右為第十卷別分乘藏錄下從別錄中曲分為七有譯有本錄第一復就此錄更開為三菩薩三藏錄第一菩薩契經藏大乘經單重合譯般若經新舊譯寶積經新舊譯大集經新舊譯花嚴經新舊譯涅槃經新舊譯五大部外諸重譯經大乘經單譯菩薩調伏藏菩薩對法藏大乘釋經論大乘集義論右為第十一十二卷聲聞三藏錄第二聲聞契經藏小乘經單重合譯根本四阿含經長阿含中別譯經中阿含中別譯經增壹阿含中別譯經雜阿含中別譯經別譯雜阿含經四含外諸重譯經小乘經單譯聲聞調伏藏正調伏藏調伏藏眷屬聲聞對法藏有部根本身足論有部及餘支派論聖賢傳記錄第三梵本翻譯集傳此方撰述集傳右為第十三卷有譯無本錄第二大乘經闕本大乘經重譯闕本般若部中闕本寶積部中闕本大集部中闕本花嚴部中闕本涅槃部中闕本諸重譯經闕本大乘經單譯闕本大乘律闕本大乘論闕本大乘釋經論闕本大乘集義論闕本右為第十四卷小乘經闕本小乘重譯經闕本根本四阿含闕本長阿含部分闕本中阿含部分闕本增一阿含部分闕本雜阿含部分闕本諸重譯經闕本小乘經單譯闕本小乘律闕本賢聖集傳闕本右為第十五卷支派別行錄第三大乘別生經般若部中別生寶積部中別生大集部中別生花嚴部中別生諸大乘經別生大乘律別生大乘論別生小乘別生經長阿含部分別生中阿含部分別生增一阿含部分別生雜阿含部分別生諸小乘經別生小乘律別生賢聖集傳別生右為第十六卷刪略繁重錄第四新撿出別生經新撿出名異文同經新撿出重上錄經補闕拾遺錄第五大乘經舊譯大乘律舊譯大乘論舊譯小乘經舊譯小乘律舊譯賢聖集傳舊譯右已上一百六十部二百五卷並是舊譯今見有本大周入藏兼拾遺編入新譯大乘經新譯大乘律新譯大乘論新譯小乘經新譯小乘律新譯賢聖集傳右已上九十六部五百二十八卷並是大周刊定錄後新譯所以前錄未載今補闕編又小乘律戒羯磨又此方所撰集傳右為第十七卷疑惑再詳錄第六偽妄亂真錄第七開元釋教錄新編偽經苻秦釋道安錄中偽經梁釋僧祐錄中偽經簫齊釋道備偽撰經簫齊僧法尼誦出經元魏孫敬夢授經梁沙門妙光偽造經隋開皇眾經錄中偽經隋仁壽眾經錄中偽經大唐內典錄中偽經大周刊定錄中偽經隋沙門信行三階集偽錄諸雜抄經增減聖說有為第十八卷大乘入藏錄上大乘經大乘律大乘論右為第十九卷小乘入藏錄下小乘經小乘律小乘論賢聖集都計大小乘經律論及賢聖傳見入藏者總一千七十六部合五千四十八卷四百八十帙右為第二十卷貞元新定釋教目錄三十卷右此中所撰准舊亦總分上下兩錄具件如左總集群經錄上此中分二一特奉制旨二總集群經後漢傳譯緇素一十二人所出經律并新舊集失譯諸經總二百九十二部合三百九十五卷曹魏傳譯沙門五人所出經戒羯磨總一十二部合一十八卷吳代傳譯緇素五人所出經等并及失譯總一百八十九部合四百一十七卷西晉傳譯緇素一十二人所出經戒等并新舊集失譯諸經總三百三十三部合五百九十一卷右為第一第二第三第四卷東晉傳譯緇素一十六人所出經律論并新舊集失譯經一百六十八部合四百六十八卷苻秦傳譯沙門六人所出經律論等總一十五部合一百九十七卷右為第五卷姚秦傳譯沙門五人所出經律論等總九十四部合六百二十四卷乞伏秦傳譯沙門一人所出經并三秦代新舊失譯經律論等總五十六部合一百一十卷前涼傳譯外國優婆塞一人所出經總四部合六卷北涼傳譯緇素九人所出經律論等并新舊集失譯諸經總八十二部合三百一十一卷右為第六卷宋代傳譯緇素二十二人所出經律論等并集失譯諸經總四百六十五部合七百一十七卷簫齊傳譯沙門七人所出經律總一十二部合三十三卷右為第七第八卷梁代傳譯緇素九人所出經論及諸傳記并新集失譯經律集等總四十七部合二百一十七卷元魏傳譯緇素一十二人所出經論總八十三部合二百七十四卷高齊傳譯緇素二人所出經論總八部合五十二卷右為第九卷周朝傳譯沙門四人所出經論等總一十四部合二十九卷陳代傳譯緇素三人所出經律論及集傳等總四十部合一百三十三卷隋朝傳譯緇素十人所出經論傳集錄等總九十九部合三百四十五卷右為第十卷皇朝傳譯緇素已有四十六人所出經律論及傳錄等總四百三十四部合二千四百六十三卷都計一十九代傳譯道俗總一百八十七人所出大小乘經律論及賢聖集傳總二千四百四十七部合七千三百七十九卷右為第十一十二十三十四十五十六十七卷合從古錄至貞元新定釋教目錄及續補舊闕總有四十二家具如前列右為第十八十九卷別分乘藏錄下此中分二初別分乘藏二賢傳記就別錄曲分第七有譯有本錄第一復就此錄更開為二一三藏差殊二聖賢傳記三藏復二一菩薩三藏二聲聞三藏菩薩三藏錄第一菩薩契經藏大乘經單重合譯般若經新舊譯寶積經新舊譯大集經新舊譯華嚴經新舊譯涅槃經舊譯五大部外諸重譯經大乘經單譯菩薩調伏藏菩薩對法藏大乘釋經論大乘集義論右為第二十卷二十一卷二十二卷聲聞三藏錄第二聲聞契經藏小乘經單重合譯根本四阿含經長阿含中別譯經中阿含中別譯經增壹阿含中別譯經雜阿含中別譯經別譯雜阿含經四阿含外諸重譯經小乘經單譯聲聞調伏藏正調伏藏調伏藏眷屬聲聞對法藏有部根本身足論有部及餘支派論一聖賢傳記錄第三就此錄中復分為二一梵本翻譯集傳二此方撰述集傳右為第二十三卷有譯無本錄第二大乘經闕本大乘重譯闕本般若部中闕本寶積部中闕本大集部中闕本華嚴部中闕本涅槃部中闕本諸重譯經闕本大乘經單譯闕本大乘律闕本大乘論闕本大乘釋經論闕本大乘集義論闕本右為第二十四卷小乘經闕本小乘經重譯闕本根本四阿含闕本長阿含部分闕本中阿含部分闕本增一阿含部分闕本雜阿含部分闕本諸重譯經闕本小乘經單譯闕本小乘律闕本小乘論闕本賢聖集傳闕本右為第二十五卷支派別行錄第三大乘別生經般若部中別生寶積部中別生大集部中別生華嚴部中別生諸大乘經別生大乘律別生大乘論別生小乘別生經長阿含部分別生中阿含部分別生增一阿含部分別生雜阿含部分別生諸小乘經別生小乘律別生賢聖集傳別生右為第二十六卷刪略繁重錄第四新撿出別生經新撿出名異文同經新撿出重上錄經新撿出合入大部經補闕拾遺錄第五大乘經舊譯大乘律舊譯大乘論舊譯小乘經舊譯小乘律舊譯賢聖集論舊譯右已上一百六十四部二百五卷並是舊譯今見有本大周入藏中無今拾遺編入新譯大乘經新譯大乘律新譯大乘論新譯小乘經新譯小乘律新譯賢聖集傳右已上九十六部並是大周刊定錄後新譯所以前錄未載今補闕編入又小乘律戒羯磨又此方所撰集傳又此方撰集經右撿舊錄在偽妄亂真錄中今准勅編入貞元新定釋教目錄又此方法琳別傳三卷右開元錄中禁斷今再詳准勅編入貞元釋教錄又此方續開元釋教錄一部三卷准勅編入貞元釋教錄又此方撰述目錄一部三十卷右為第二十七卷疑惑再詳錄第六偽妄亂真錄第七開元釋教錄新編偽經符秦釋道安錄中偽經梁釋僧祐錄中偽經蕭齊釋道備偽撰經五卷元魏孫敬德夢授經梁沙門妙光偽造經隋開皇眾經中偽經隋仁壽眾經錄中偽經大唐內典錄中偽經大周刊定錄中偽經隋沙門信行三階集錄諸雜抄經增減聖說右為第二十八卷大乘入藏錄上大乘經大乘律大乘論右為第二十九卷小乘藏入藏錄下小乘經小乘律小乘論賢聖集都大小乘經律論及賢聖傳見入藏者總一千二百五十六部合五千三百七十八卷五百九帙此入藏中大乘經部數與前廣錄數不同者前以大寶積經諸部合成故存本數為四十九部上錄此中合為一部故欠四十八不同右為第三十卷就別錄中更分為七有譯有本錄第一有譯無本錄第二支派別行錄第三刪略繁重錄第四補闕拾遺錄第五疑惑再詳錄第六偽妄亂真錄第七此有本錄中復有二錄初別分乘藏二賢聖集傳乘藏有二菩薩三藏錄第一聲聞三藏錄第二二聖賢傳記錄菩薩藏者大乘所詮之教也統論教主則法身常在無滅無生所詮之理則方廣真如亡名離相總乃三藏差異別則一十二科始乎發心終於十地三明八解之說六波四攝之名如是科條名為此藏始自漢明丁卯之歲至我貞元庚辰之年見流行者總八百八部合二千九百八十八卷二百六十七帙大乘法藏總別條列具如後列菩薩契經藏二百二十二帙菩薩調伏藏五帙菩薩對法藏五十帙總二十一部大般若波羅蜜多經六百卷六十帙大唐三藏玄奘於玉華宮寺譯出翻經圖右此經梵本都有二十萬頌總四處十六會唐言譯之成六百卷重單合譯具列如左第一會王舍城鷲峯山說右新譯單本梵文一十三萬二千六百頌唐譯成四百卷七十九品從第一卷至第四百第二王舍城鷲峯山說第四譯右新譯重本梵文二萬五千頌唐譯成七十八卷八十五品與舊大品放光光讚般若同本異譯從四百一卷至四百七十八比於舊經𨵗無常啼等品餘意大同第三王舍城鷲峯山說右新譯單本梵文一萬八千頌譯成五十九卷三十一品從四百七十九卷至五百三十七第四王舍城鷲峯山說第八譯右新譯重本梵文八千頌譯成一十卷二十九品與舊道行小品明度長安品等同本異譯從五百三十八卷至五百五十五比於舊經亦闕常啼等品餘意不殊第五王舍城鷲峯山說右新譯單本梵文四千頌譯成十卷二十四品從五百五十六卷至五百六十五第六王舍城鷲峯山說第二譯右新譯重本梵文二千五頌譯成八卷一十七品與舊勝天王般若同本異譯從五百六十六卷至五百七十三第七會室羅筏城給孤獨園曼殊室利分第二譯右新譯重本梵文八百頌譯成二卷無品與舊兩譯文殊般若同本異譯當第五百七十四七十五卷第八室羅筏城給孤獨園說那伽室利分第三譯右新譯重本梵文四百頌譯成一卷無品與舊𣽈首菩薩分衛經等同本異譯當第五百七十六卷第九室羅筏城給孤獨園說能斷金剛分第四譯右新譯重本梵文三百頌譯成一卷無品與新舊四譯金剛般若同本異譯當第五百七十七卷第十會他化自在天王宮說般若理趣分第一譯右新譯重本梵文三百頌譯成一卷無品與後譯實相般若同本異譯當第五百七十八卷第十一室羅筏城給孤獨園說布施波羅蜜多分右新譯單本梵文二千頌譯成五卷無品從五百七十九卷至五百八十三第十二室羅筏城給孤獨園說淨戒波羅蜜多分右新譯單本梵文二千頌譯成五卷無品從五百八十四卷至五百八十八第十三室羅筏城給孤獨園說安忍波羅蜜多分右新譯單本梵文四百頌譯成一卷無品當第五百八十九卷第十四室羅筏城給孤獨園說精進波羅蜜多分右新譯單本梵文四百頌譯成一卷無品當第五百九十卷第十五王舍城鷲峯山說靜慮波羅蜜多分右新譯單本梵文八百頌譯成二卷無品當第五百九十一九十二卷第十六會王舍城竹林園中白鷺池側說般若波羅蜜多分右新譯單本梵文二千五百頌譯成八卷無品從五百九十三卷至第六百放光般若波羅蜜經三十卷或二十卷三帙西晉三藏曇無羅叉共竺叔蘭譯第一譯摩訶般若波羅蜜經四十卷四帙姚秦三藏鳩摩羅什共僧叡等譯第三譯光讚般若波羅蜜經十五卷或十卷西晉三藏竺法護譯第一譯右三經與大般若第二會同本異譯其光讚般若比於新經三分將一至散花品後文並闕又按姚秦僧叡小品序云斯經正文凡有四種是佛異時適廣略之說也其多者云有十萬偈少者六百偈此之大品即是天竺之中品也准斯中品故知與大經第二會同梵文也摩訶般若波羅蜜鈔經五卷姚秦天竺沙門曇摩卑共竺佛念譯第六譯右一經長房內典二錄云是外國經鈔者尋之未審也據其文理乃與小品道行經等同本異譯故初題云摩訶般若波羅蜜經道行品第一但文不足三分過二准道行後闕十品金剛頂瑜伽般若理趣經一卷般若理趣經釋一卷上四經二十卷二帙道行般若波羅蜜經十卷第一譯小品般若波羅蜜經十卷或七卷或八卷一帙第七譯大明度無極經四卷第二譯右四經與大般若第四會同本異譯勝天王般若波羅蜜經七卷第一譯右一經與大般若第六會同本異譯上二經十一卷同帙文殊師利所說摩訶般若波羅蜜經二卷或一卷二十一紙第一譯右一經亦名文殊般若波羅蜜經初文無十重光後文有一行三昧文言文殊師利童真者是又編入寶積在第四十六會為與後經名同恐有差錯故復出之文殊師利所說般若波羅蜜經一卷拾遺編入第二譯二十紙右一經初文有十光文無一行三昧文言文殊師利法王子者是初歎菩薩德及列菩薩名此稍廣又此二經亦互有廣略右二經與大般若第七會曼殊室利分同本異譯濡首菩薩無上清淨分衛經二卷右二譯右一經與大般若第八會那伽室利分同本異譯新舊相比舊經稍廣金剛般若波羅蜜經一卷舍衛國第一譯金剛般若波羅蜜經一卷婆伽婆第二譯金剛般若波羅蜜經一卷祇樹林第三譯能斷金剛般若波羅蜜多經一卷室羅筏城出內典錄第四譯能斷金剛般若波羅蜜多經一卷名稱城新編入錄第五譯右五經同本異譯其第四本能斷般若貞觀二十二年沙門玄奘從駕於玉華宮弘法臺譯後至顯慶五年於玉華寺翻大般若即當第九能斷金剛分今本編入更不重翻准諸經例合入大部者即同別生此錄之中不合重載為與沙門義淨譯者名同恐有差錯故復出之實相般若波羅蜜經一卷出大周錄第二譯右一經與大般若第十會般若理趣分同本異譯而西域梵文有廣略二本故實相理趣文意乃同況大小異上九經十一卷同帙仁王護國般若波羅蜜經二卷或一卷第二譯三譯二𨵗新譯仁王經二卷仁王般若陀羅尼釋一卷貞元新入目錄仁王般若念誦法經一卷貞元新入目錄仁王念誦儀軌一卷貞元新入目錄摩訶般若波羅蜜大明呪經一卷第一譯拾遺編入般若波羅蜜多心經一卷出內典錄第二譯右二經同本異譯普遍智藏般若波羅蜜多心經一卷貞元新入目錄新譯般若波羅蜜多心經一卷貞元新入目錄右二經同本異譯修習般若波羅蜜菩薩觀行念誦儀軌一卷貞元新入目錄大曼茶羅十七尊釋一卷上十一經十三卷同帙守護國界主陀羅尼經一部十卷一帙准勅編入貞元目錄總八十二部一百六十九卷一十七帙大寶積部一百二十卷十二帙新編入錄右此經新舊重單合譯共四十九會合成一部第一三律儀會三卷第二譯右新譯重本與舊大方廣三戒經同本異譯從第一卷至第三卷第二無邊莊嚴會四卷右新譯單本從第四卷至第七卷第三密迹金剛力士會七卷勘同編入右舊譯單本從第八卷至第十四第四淨居天子會二卷出法上錄勘同編入右舊譯單本名菩薩說夢經新改名淨居天子會當第十五及十六卷第五無量壽如來會二卷右新譯重本與舊無量清淨平等覺阿彌陀無量壽經等同本異譯當第十八卷第六不動如來會二卷第二譯右新譯重本與舊阿閦佛國經等同本異譯當第十九卷及二十卷第七被甲莊嚴會五卷右新譯單本從第二十一卷至第二十五卷第八法界體性無分別會二卷第二譯勘同編入右舊譯重本與姚秦童壽所譯法界體性經同本異譯當第二十六二十七卷秦譯第九大乘十法會一卷第二譯勘同編入右舊譯重本與梁眾鎧所譯大乘十法經同本異譯當第二十八卷第十文殊師利普門會一卷第二譯右新譯重本與舊普門品經等同本異譯當第二十九卷第十一出現光明會五卷右新譯單本從第三十卷至第三十四第十二菩薩藏會二十卷出內典錄勘同編入右唐舊譯單本從第三十五卷至第五十四第十三佛為阿難說處胎會一卷第二譯右新譯重本與舊胞胎經同本異譯當五十五卷第十四佛說入胎藏會三卷勘同編入右唐舊譯單本當第五十六卷及五十七第十五文殊師利授記會三卷第三譯勘同編入右唐舊譯重本與舊文殊師利佛土嚴淨經同本異譯從第五十八卷至第六十第十六菩薩見實會十六卷勘同編入右舊譯單本從第六十一卷至第七十六第十七富樓那會三卷第二譯勘同編入右舊譯重本本名菩薩藏經亦名大悲心經與西晉竺法護所譯菩薩藏經同本異譯從第七十七卷至第七十九晉譯本𨵗第十八護國菩薩會二卷出內典錄勘同編入右舊譯單本當第八十卷及八十一第十九郁伽長者會一卷第三譯勘同編入右舊譯重本與法鏡經及郁伽羅越問菩薩行經等同本異譯當第八十二卷第二十無盡伏藏會二卷右新譯單本第八十三卷及第八十四第二十一授幻師跋陀羅記會一卷第二譯右新譯重本與舊幻士仁賢經同本異譯當第八十五卷第二十二大神變會二卷右新譯單本當第八十六卷及第八十七第二十三摩訶迦葉會二卷勘同編入右舊譯單本當第八十八卷及第八十九第二十四優婆離會一卷第二譯右新譯重本與舊決定毘尼經同本異譯當第九十卷第二十五發勝志樂會二卷第二譯右新譯重本與舊發覺淨心經同本異譯當第九十一卷及第九十二第二十六善臂菩薩會二卷出法上錄勘同編入右舊譯單本當第九十三卷及第九十四第二十七善順菩薩會一卷右新譯單本當第九十五卷第二十八勤授長者會一卷右新譯單本當第九十六卷第二十九優陀延王會一卷第二譯右新譯重本與舊優填王經同本異譯當第九十七卷第三十妙慧童女會兼後一卷第四譯右新譯重本與舊兩譯須摩提經及流志先譯妙慧童女經同本異譯當九十八卷從初至半第三十一恒河上優婆夷會與前同卷右新譯單本當第九十八卷從半至末第三十二無畏德菩薩會一卷元魏三藏佛陀扇多譯第五譯勘同編入右舊譯重本與阿闍世王女阿術達菩薩經等同本異譯當第九十九卷第三十三無垢世菩薩應辯會一卷第二譯勘同編入右舊譯重本與離垢施女經及得無垢女經同本異譯當第一百卷第三十四功德寶華敷菩薩會兼後一卷右新譯單本當第一百一卷從初至半第三十五善德天子會與前同卷第二譯右新譯重本當與流志先譯文殊師利所說不思議佛境界經同本異譯當第一百一卷從半至末第三十六善住意天子會四卷出內典錄第七譯勘同編入右舊譯重本與如幻三昧經及聖善住意經等同本異譯從第一百二卷至第一百五第三十七阿闍世王子會兼後三卷第三譯右新譯重本與舊大子刷護大子和休經同本異譯當第一百六卷從初至半第三十八大乘方便會兼前三卷東晉天竺居士竺難提譯第三譯勘同編入右舊譯重本與慧上菩薩問大善權經等同本異譯從第一百六卷半至一百八卷盡第三十九賢護長者會二卷隋三藏闍那崛多譯第一譯勘同編入右舊譯重本本名移識經新改名賢護長者會與顯識經同本異譯當第一百九卷及一百一十第四十淨信童女會兼後三會同卷大唐菩提流志新譯右新譯單本當第一百一十一卷初第四十一彌勒菩薩問八法會第二譯勘同編入右舊譯重本名彌勒菩薩所問經與大乘方等要慧經同本異譯當第一百十一卷中第四十二彌勒菩薩所問會兼前三會同卷第三譯右新譯重本與舊譯彌勒菩薩所問本願經等同本異譯當第一百一十一卷末第四十三普明菩薩會一卷舊譯今附秦錄勘同入編第三譯右舊譯重本是舊單卷大寶積經新改名普明菩薩會與摩訶衍寶嚴佛遺日摩尼寶二經同本異譯當第一百一十二卷此舊寶積經有釋論四卷第四十四寶梁聚會二卷北梁沙門譯道龔譯勘同編入右舊譯單本當第一百一十三卷及一百一十四第四十五無盡慧菩薩會兼後二卷大唐三藏菩提流志奉詔譯右新譯單本當第一百一十五卷初第四十六文殊所說般若會兼前梁三藏曼陀羅仙譯第一譯勘同編入右舊譯重本與大般若曼殊室利分及眾鎧所譯文殊般若同本異譯從第一百一十五卷中至一百一十六卷末經本題為僧伽婆羅譯者誤也第四十七寶髻菩薩會二卷西晉三藏竺法護譯右舊譯重本亦名菩薩淨行經與大集寶髻品及康僧會所出菩薩淨行經同本異譯當第一百一十七卷及一百一十八比寶髻會有釋論一卷第四十八勝鬘夫人會一卷第三譯右新譯重本與舊勝鬘師子吼一乘大方便經等同本異譯當第一百一十九卷第四十九廣博仙人會一卷第二譯右新譯重本與舊毘耶娑問經同本異譯當第一百二十卷大方廣三戒經三卷北涼天竺三藏曇無讖譯出法上錄第一譯右一經與寶積第一三律儀會同本異譯無量清淨平等覺經二卷第二譯阿彌陀經二卷吳月支優婆塞支謙字恭明譯第三譯無量壽經二卷第四譯右三經與寶積第五無量壽會同本異譯上四經九卷同帙阿閦佛國二卷後漢月支三藏支婁迦讖譯第一譯三譯一闕右一經與寶積第六不動如來會同本異譯阿閦如來念誦法一卷貞元新入目錄大乘十法經一卷初云佛住王舍城拾遺編入第一譯右一經與寶積第九大乘十法會同本異譯普門品經一卷亦云普門經第一譯右一經與寶積第十文殊師利普門會同本異譯胞胎經一卷一名胞胎受身經第一譯右一經與寶積第十三佛為阿難說處胎會同本異譯文殊師利佛土嚴淨經三卷第一譯三譯一闕右一經與寶積第十五文殊授記會同本異譯大聖文殊師利菩薩佛剎功德莊嚴經三卷貞元新入目錄法鏡經二卷或一卷第一譯上八經十三卷同帙郁迦羅越問菩薩行經一卷或云郁伽長者經或二卷第四譯六譯三闕右二經與寶積第十九郁伽長者會同本異譯幻士仁賢經一卷或云仁賢幻士經第一譯右一經與寶積第二十一授幻師記會同本異譯決定毘尼經一卷一名破壞一切心識群錄皆云燉煌譯竟不顯人名年代今附東晉錄第一譯右一經與寶積第二十四優波離會同本異譯發覺淨心經二卷第一譯右一經與寶積第二十五發勝志樂會同本異譯優填王經一卷拾遺編入第一譯右一經與寶積第二十九優陀延王會同本異譯須摩提經一卷亦直云須摩經第一譯須摩提菩薩經一卷第二譯新舊四譯一闕右二經與寶積第三十妙慧童女會同本異譯阿闍貰王女阿術達菩薩經一卷第三譯五譯二闕右一經與寶積第三十二無畏德會同本異譯離垢施女經一卷第一譯上九經十卷同帙得無垢女經一卷第二譯右二經與寶積第三十三無垢施會同本異譯文殊師利所說不思議佛境界經二卷出大周錄第一譯右一經與寶積第三十五善德天子會同本異譯如幻三昧經二卷第二譯聖善住意天子所問經三卷或四卷第五譯七譯四闕右二經與寶積第三十六善住意會同本異譯大子刷護經一卷出法上錄第一譯大子和休經一卷或作私休僧祐錄云安公錄中失譯經今附西晉錄第二譯右二經與寶積第三十七阿闍世王子會同本異譯上六經十卷同帙慧上菩薩問大善權經二卷或一卷第二譯五譯三闕右一經與寶積第三十八大乘方便會同本異譯大乘顯識經二卷出大周錄第二譯右一經與寶積第三十九賢護長者會同本異譯大乘方等要慧經一卷第一譯右一經與寶積第四十一彌勒問八法會同本異譯彌勒菩薩所問本願經一卷第一譯三譯一闕右一經與寶積第四十二彌勒所問會同本異譯佛遺日摩尼寶經一卷第一譯摩訶衍寶嚴經一卷舊在後漢錄今且依舊第二譯右二經與寶積第四十三普明菩薩會同本異譯勝鬘師子吼一乘大方便方廣經一卷亦直云勝鬘經三譯一闕右一經與寶積第四十八勝鬘夫人會同本異譯毘耶娑問經二卷出序記第一譯右一經與寶積第四十九廣博仙人會同本異譯上八經十一卷同帙總二十四部一百四十二卷一十四帙大方等大集經三十卷或四十卷三帙第三譯三譯三闕謹按梁沙門僧祐大集記云有十二段說共成一經第一瓔珞品第二陀羅尼自在王品第三寶女品第四不眴品第五海慧品第六無言品第七不可說品第八虛空藏品第九寶幢分品第十虛空目分品第十一寶鬘品第十二無盡意品今撿經本與祐記不同第一陀羅尼自在王菩薩品第二寶女品第三不眴菩薩品第四海慧菩薩品第五虛空藏菩薩品第六無言菩薩品第七不可說菩薩品第八寶幢分第九虛空目分第十寶鬘菩薩品第十一日密分然僧祐記中無日密分有無盡意品者不然今以無盡意經雖是大集別分非無讖譯又非次第不合入其虛空藏品祐在不可說後未詳所以今從陀羅尼自在王品至日密分總十一分其日藏經與日密分同本異譯亦是第十一分月藏經是第十二分十輪經是第十三分須彌藏經是第十五分第十六分合是虛空孕經其日藏經初在迦蘭陀竹林園說次昇須彌頂後因龍請往佉羅帝耶山月藏等四經並在佉羅帝耶山說次第如是其念佛三昧賢護臂喻王無盡意經等雖是大集別分既不知次第難可編記然隋朝僧就合大集經乃將明度五十挍計經題為十方菩薩品編月藏後及無盡意經成五十八卷者非也既無憑准故不依彼若欲合者前大集中除日密分有二十七卷以日藏分替處續次次月藏次地藏十輪次須彌藏次虛空孕後之四經雖不知說次以意合之亦將無失虛空孕後次念佛次賢護次譬喻王末無盡意總成八十卷亦將契矣大方等大集日藏經十卷或十五卷第十一分一帙與日密同第四譯右一經與前大集經末日密分同本異譯日蜜文略此中稍廣大集月藏經十卷或十五卷第十二分一帙高齊天竺三藏那連提耶舍譯單本地藏菩薩問法身讚一卷貞元新入目錄大乘大集地藏十輪經十卷第十二分分一帙出內典錄第二譯上二經十一卷同帙大方廣十輪經八卷失譯今附北涼錄第一譯右二經同本異譯大集須彌藏經二卷第十五分單本上二經十卷同帙虛空藏菩薩經一卷或無菩薩字寄來秦國第一譯虛空藏菩薩神呪經一卷第一譯虛空孕菩薩經二卷合是第十八分第四譯右三經同本異譯觀虛空藏菩薩經一卷單本新譯大虛空藏菩薩所問經八卷貞元新入目錄大虛空藏菩薩念誦法一卷貞元新入目錄上六經十四卷同帙菩薩念佛三昧經六卷或無菩薩字第一譯大方等大集菩薩念佛三昧經十卷一帙出內典錄第二譯右二經同本異譯般舟三昧經三卷或加大字或二卷第一譯拔披菩薩經一卷或名拔波僧祐錄云安公古異經是般舟經拘四品異譯第五譯今附漢錄大方等大集賢護經五卷隋天竺三藏闍那崛多等譯第七譯右三經同本異譯上五經二十五卷分三帙阿差末經七卷西晉三藏竺法護譯無盡意菩薩經六卷宋沙門智嚴共寶雲譯右一經同本異譯上二經十三卷同帙大集譬喻王經二卷大集別品隋天竺三藏闍那崛多等譯拾遺編入大哀經八卷西晉三藏竺法護譯右一經是大集經初陀羅尼自在王菩薩品異譯上二經十卷同帙寶女所問經二卷西晉三藏竺法護譯右一經是大集經寶女品異譯無言童子經二卷西晉三藏竺法護譯右一經是大集經無言品異譯自在王菩薩經二卷姚秦三藏鳩摩羅什於逍遙園譯第一譯奮迅王問經二卷元魏婆羅門瞿曇般若流支等譯出序記第二譯右二經同本異譯上四經九卷同帙寶星陀羅尼經十卷或八卷出內典錄單本右一經內典錄云是大集經別分二十四帙大方廣佛華嚴經六十卷東晉天竺三藏佛陀跋陀羅等譯大本初譯右此經總七處八會合三十四品會列如左第一寂滅道場會合二品四卷第二普光法堂會合六品三卷第三忉利天宮會合六品三卷第四夜摩天宮會合四品三卷第五兜率天宮會合三品十卷第六他化天宮會合十一品十三卷第七普光法堂重會一品七卷第八給孤獨園會一品十六卷大方廣佛花嚴經八十卷八帙新編入錄大本再譯右二經同本異譯其部譯經總七處九會合三十九品會列如左第一會菩提場中說合六品十一卷第二會普光明殿說合六品四卷第三會忉利天宮說合六品三卷第四會夜摩天宮說合四品三卷第五會兜率天宮說合三品十二卷第六會他化自在天宮說合一品六卷第七重會普光明殿說合十一品十三卷第八重會普光明殿說合一品七卷第九會給孤獨園說一品二十一卷新譯大方廣佛花嚴經四十卷普賢行願讚一卷文殊問字母品經一卷瑜伽金剛頂經釋字母品一卷華嚴入法界四十二字觀門一卷金剛頂經瑜伽文殊師利菩薩儀軌供養法一品金剛頂瑜伽文殊師利菩薩經一卷曼殊室利童子菩薩五字瑜伽法一卷並梵字五字陀羅尼頌一卷并梵字金剛頂超勝三界經說文殊五字真言勝相一卷文殊讚佛法身禮一卷信力入印法門經五卷單本上十一經十五卷同一帙度諸佛境界智光嚴經一卷佛華嚴入如來德智不思議境界經二卷出內典錄第三譯大方廣入如來智德不思議經一卷新編入錄第四譯右三經同本異譯大方廣佛華嚴經不思議佛境界分一卷或二卷出大周錄第一譯大方廣如來不思議境界經一卷新編入錄第二譯右二經同本異譯大乘金剛髻珠菩薩修行分一卷出大周錄單本大方廣佛花嚴經修慈分一卷新編入目錄單本大方廣普賢菩薩所說經一卷新編入錄單本莊嚴菩提心經一卷第四譯上九經十卷同帙大方廣菩薩十地經一卷第五譯右二經同本異譯右信力入印法門等十一經並與華嚴分有相似是眷屬攝而非正部以其三種世間嚴事劣故佛說十力經一卷安西三藏勿提提犀魚於蓮華寺譯佛說迴向輪經一卷于闐國三藏尸羅達摩於北庭龍興寺譯佛說十地經九卷于闐國三藏沙門尸羅達摩於北庭龍興寺譯安西北庭進入上四經十二卷同一帙兜沙經一卷右一經是華嚴經如來名號品異譯菩薩本業經一卷諸菩薩求佛本業經一卷右二經是花嚴淨行品異譯菩薩十住行道品一卷出法經錄拾遺編入菩薩十住經二卷右二經是華嚴菩薩十住品異譯漸備一切智德經五卷上六經十一卷同一帙十住經四卷或五卷右二經是華嚴十地品異譯等目菩薩所問三昧經右一經是新花嚴十定品異譯顯無邊佛土功德經一卷出內典錄右一經是華嚴壽量品異譯如來興顯經四卷右一經是舊華嚴寶王如來性起品及十忍品異譯新經名如來出現上四經十一卷同帙度世品經六卷或五卷右一經是華嚴離世間品異譯羅摩伽經三卷出內典錄右一經是華嚴入法界品異譯大方廣佛花嚴經續入法界品一卷出大周錄右一經續舊華嚴經入法界品上三經十卷同帙總六部五十八卷六帙大般涅槃經四十卷大般涅槃經後譯荼毘分二卷大唐右一經是前大般涅槃經之餘憍陳如品之末兼說滅度已後焚燒等事大般泥洹經六卷或十卷第四譯右一經是大般涅槃經之前分盡大眾問品同本異譯上二經八卷同帙方等般涅槃經二卷第一譯四童子三昧經三卷第二譯右二經同本異譯大悲經五卷單本上三經十卷同帙方廣大莊嚴經十二卷出大周錄第四譯普曜經八卷第二譯四譯二𨵗右二經同本異譯上二經二十卷二帙法華三昧經一卷法華支流單本無量義經一卷法華前說第二譯兩譯一𨵗薩曇分陀利經一卷妙法蓮華經八卷第五譯右上四經成就妙法蓮華經王瑜伽觀智儀軌一卷貞元新入目錄上五經十二卷同一帙正法華經十卷第三譯妙法蓮華經七卷出經前序及內典錄右二經同本異譯維摩詰所說經二卷第六譯上二經十卷同帙維摩詰經二卷第二譯說無垢稱經六卷出內典錄第七譯右三經同本異譯大方等頂王經一卷第一譯大乘頂王經一卷第二譯上四經十卷同帙善思童子經二卷第四譯右三經同本異譯大悲分陀利經八卷第二譯失譯上二經十卷同帙悲華經十卷第四譯右二經同本異譯金光明最勝王經十卷新編入錄第五譯金光明經八卷當第四本右二經同本異譯純真陀羅所問經二卷第一譯上二經十卷同帙大樹緊那羅王所問經四卷第二譯右二經同本異譯佛昇忉利天為母說法經二卷道神足無極變化經四卷第二譯右二經同本異譯上三經十卷同帙寶雨經十卷出周錄第三譯寶雲經七卷第一譯右二經同本異譯阿惟越致遮經三卷第一譯上二經十卷同帙不退轉法輪經四卷第二譯廣博嚴淨不退轉輪經四卷第三譯右三經同本異譯不必定入定入印經一卷入定不定印經一卷新編入錄第二譯右二經同本異譯上四經十卷同帙等集眾德三昧經三卷第一譯集一切福德三昧經三卷出真寂寺錄第二譯右二經同本異譯持心梵天經四卷第一譯上三經十卷同帙思益梵天所問經四卷第二譯勝思惟梵天所問經二卷第二譯右三經同本異譯上二經六卷同帙持人菩薩經四卷第一譯持世經四卷第三譯右二經同本異譯濟諸方等學經一卷第一譯大乘方廣總持經一卷第二譯右二經同本異譯上四經十卷同帙文殊師利現寶藏經三卷第一譯大方廣寶篋經二卷第四譯右二經同本異譯寶篋經一卷貞元新入目錄大乘同性經二卷出大周錄第二譯證契大乘經二卷出大周錄第二譯右二經同本異譯上五經十卷同帙深密解脫經五卷全本初譯解深密經五卷出內典錄全本再譯上二經十卷同帙解節經一卷右一經是解深密經初五品異譯出第一卷相續解脫地波羅蜜了義經一卷右一經是解深密經後二品異譯出四五二卷右四經同本異譯緣生初勝分法本經二卷出內典錄第一譯分別緣起初勝法門經二卷出內典錄第二譯右二經同本異譯楞伽阿跋多羅寶經四卷第二譯上五經十卷同帙入楞伽經十卷第三譯大乘入楞伽經七卷新編入錄第四譯右三經同本異譯菩薩行方便境界神通變化經三卷第四譯上二經十卷同帙大薩遮尼乾子所說經十卷第三譯右二經同本異譯大方等大雲經六卷第二譯大雲請雨經一卷第一譯大雲輪請雨經二卷第二譯大方等大雲請雨經一卷出內典錄第二譯右三經同本異譯大雲請雨經二卷貞元新入目錄上五經十二卷同帙諸法無行經二卷第一譯諸法本無經三卷第三譯右二經同本異譯無極寶三昧經一卷第一譯寶如來三昧經二卷第二譯右二經同本異譯慧印三昧經一卷第一譯如來智印經一卷今附宋錄第二譯右二經同本異譯上六經十卷同帙大灌頂經十二卷一帙單重合譯右卷別各是一經具列如左第一卷灌頂三歸五戒帶佩護身呪經第二卷灌頂七萬二千神王護比丘呪經第三卷灌頂十二萬神王護比丘呪經第四卷灌頂百結神王護身呪經第五卷灌頂宮宅神王守鎮左右呪經第六卷灌頂塚墓因緣四方神呪經第七卷灌頂伏魔封印大神呪經第八卷灌頂摩尼羅亶大神呪經第九卷灌頂召五方龍攝疫毒神呪經第十卷灌頂梵天神策經第十一卷灌頂隨願往生十方淨土經第十二卷灌頂拔除過罪生死得度經藥師如來本願經一卷出內典錄第二譯藥師瑠璃光如來本願功德經一卷出內典錄第三譯藥師瑠璃光七佛本願功德經二卷新編入錄第四譯右三經同本異譯阿闍世王經二卷第一譯普超三昧經二卷第二譯放鉢經一卷僧祐錄云安公錄中失譯經安公云出方等今附西晉錄右三經同本異譯上六經十卷同帙月燈三昧經十卷全本後出單重譯月燈三昧經一卷第二別譯右一經出前大月燈經第七卷異譯無所希望經一卷第二譯象腋經一卷第四譯右二經同本異譯大淨法門經一卷第一譯大莊嚴法門經一卷第三譯右二經同本異譯如來莊嚴智慧光明入一切佛境界經二卷第一譯度一切諸佛境界智嚴經一卷第二譯後出阿彌陀佛偈經一卷觀無量壽經一卷兩譯一𨵗第一譯無量壽如來念誦儀軌一卷貞元新入目錄阿彌陀經一卷第一譯第二本𨵗稱讚淨土佛攝受經一卷出內典錄第三譯右二經同本異譯上十二經十三卷同帙觀彌勒菩薩上生兜率天經一卷單本右上生經雖是單譯隨成佛經次第編此彌勒成佛經一卷第二譯兩譯一闕彌勒來時經一卷出法上錄今附東晉錄第三譯彌勒下生經一卷第四譯彌勒下生成佛經一卷新編入錄第六譯右三經同本異譯諸法勇王經一卷第二譯一切法高王經一卷第三譯出序記右二經同本異譯第一義法勝經一卷第一譯出序記大威燈光仙人問疑經一卷第二譯右二經同本異譯順權方便經二卷第二譯樂瓔珞莊嚴方便品經一卷第三譯出後經記右二經同本異譯上十一經十二卷同帙六度集經八卷重單合譯太子須大拏經一卷周錄為單合為重譯右一經出六度經第二卷施度中異譯菩薩睒子經一卷僧祐錄安公錄中失譯經今附西晉錄第二譯睒子經一卷第四譯右二經同本出六度經第二卷施度中異譯太子慕魄經一卷第一譯太子沐魄經一卷第三譯拾遺編入右二經同本出六度經第四卷戒度中異譯九色鹿經一卷出法上錄右一經出六度經第六卷精進度中異譯上七經十四卷同帙無字寶篋經一卷第一譯大乘離文字普光明藏經一卷出大周錄第三譯大乘遍照光明藏無字法門經一卷拾遺編入第四譯右三經同本異譯老女人經一卷拾遺編入第一譯老母經一卷僧祐錄中失譯經今附宋錄第二譯老母女六英經一卷亦名老母經第三譯右三經同本異譯月光童子經一卷第一譯申日兒本經一卷拾遺編入第三譯德護長者經二卷拾遺編入第四譯右三經同本異譯文殊師利問菩提經一卷第一譯伽耶山頂經一卷亦名伽耶頂經第二譯象頭精舍經一卷第三譯大乘伽耶山頂經一卷出大周錄第四譯右四經同本異譯長者子制經一卷一名制經第一譯菩薩逝經一卷第三譯逝童子經一卷五譯二𨵗第四譯右三經同本異譯犢子經一卷出法上錄第一譯乳光佛經一卷第二譯右二經同本異譯無垢賢女經一卷或云胎藏經出聶道真錄第二譯腹中女聽經一卷第三譯轉女身經一卷第四譯右三經同本異譯上二十一經二十二卷同帙無上依經二卷全本第二譯出經後記未曾有經一卷後漢失譯舊錄在小乘單本中誤也第一譯甚希有經一卷出內典錄第三譯右二經同本異譯決定總經一卷第一譯謗佛經一卷第二譯右二經同本異譯寶積三昧文殊問法身經一卷第一譯入法界體性經一卷拾遺編入第二譯右二經同本異譯寶積三昧文殊問法身經一卷第一譯大方廣師子吼經一卷出大周錄第二譯右二經同本異譯大乘百福相經一卷出大周錄第一譯大乘百福莊嚴相經一卷拾遺編入第二譯右二經同本異譯大乘四法經一卷出大周錄第一譯菩薩修行四法經一卷拾遺編入第一譯右二經同本異譯希有希有挍量功德經一卷第一譯最無比經一卷出內典錄第二譯右二經同本異譯廣略少異前世三轉經一卷第一譯銀色女經一卷第二譯右二經同本異譯阿闍世王受決經一卷第一譯採蓮違王上佛授決號妙華經一卷拾遺編入第二譯右二經同本異譯正恭敬經一卷第一譯善敬經一卷第二譯右二經同本異譯廣略少異稱讚大乘功德經一卷第一譯說妙法決定業障經一卷新編入錄第二譯右二經同本異譯上二十三經二十四卷同帙諫王經一卷第一譯如來示教勝軍王經一卷出內典錄第二譯佛為勝光天子說王法經一卷新編入錄第三譯右三經同本異譯大方等修多羅王經一卷第一譯轉有經一卷第二譯右二經同本異譯文殊師利巡行經一卷第一譯文殊尸利行經一卷右二經同本異譯第二譯文殊師利菩薩根本大教王金翅鳥王品一卷貞元新入目錄文殊師利菩薩及諸仙所說吉凶時日善惡宿曜經二卷貞元新入目錄貝多樹下思惟十二因緣經一卷第二譯緣起聖道經一卷出內典錄第二譯右二經同本異譯稻芉經一卷失譯今附東晉錄稻𦼮喻經一卷貞元新入目錄了本生死經一卷謙自注解三譯一闕右此一經與前稻芉經同本異譯莫辦前後自誓三昧經一卷拾遺編入第一譯如來獨證自誓三昧經一卷第三譯右二經同本異譯灌洗佛形像經一卷拾遺編入第一譯摩訶剎頭經一卷第二譯右二經同本異譯造立形像福報經一卷失譯今附東晉錄作佛形像經一卷失譯西晉沙門法炬譯者誤也右二經同本異譯莫辯失後龍施女經一卷或無女字第一譯龍施菩薩本起經一卷第二譯右二經同本異譯廣略少異都部陀羅尼目一卷貞元新入目錄八吉祥神呪經一卷第二譯八陽神呪經一卷西晉三藏竺法護譯第三譯八吉祥經一卷第四譯八佛名號經一卷第五譯右四經同本異譯八大菩薩曼茶羅經一卷貞元新入目錄盂蘭盆經一卷報恩奉盆經一卷失譯今附東晉錄右二經同本異譯浴像功德經一卷新編入錄第一譯浴像功德經一卷新編入錄第二譯右二經同本異譯後本稍廣挍量數珠功德經一卷新編入錄第一譯數珠功德經一卷新編入錄第二譯右二經同本異譯瑜伽念珠經一卷貞元新入目錄新譯木槵經一卷貞元新入目錄上三十六經三十七卷同帙不空羂索神變真言經三十卷三帙新編入錄第四譯不空羂索呪經一卷第一譯不空羂索神呪心經一卷出內典錄第二譯右二經同本異譯不空羂索陀羅尼自在王呪經三卷新編入錄第一譯不空羂索陀羅尼經一卷新編入錄第二譯右二經同本異譯千眼千臂觀世音菩薩陀羅尼神呪經二卷或三卷第一譯千手千眼觀世音菩薩姥陀羅尼身經一卷新編入錄第二譯右二經同本異譯千手千眼觀世音菩薩大身呪本一卷貞元新入目錄千手千眼觀世音菩薩廣大圓滿無礙大悲心陀羅尼經拾遺編入單行右此心經雖是單本隨前身經編之於此千手千眼觀自在菩薩廣大圓滿無礙大悲心陀羅尼呪本一卷貞元新入目錄觀世音菩薩祕密藏神呪經一卷新編入錄第一譯觀世音菩薩如意摩尼陀羅尼經一卷新編入錄第二譯右二經同本異譯金剛頂瑜伽千手千眼觀自在念誦法一卷貞元新入目錄上十二經十五卷同帙觀自在菩薩如意心陀羅尼呪經一卷新編入錄第三譯如意輪陀羅尼經一卷新編入錄第四譯右二經與前二經同本異譯觀自在菩薩說普賢陀羅尼經一卷貞元新入目錄文殊師利根本一字陀羅尼經一卷新編入錄第一譯曼殊室利菩薩呪藏中一字呪王經一卷新編入錄第二譯右二經同本異譯十二佛名神呪經一卷第一譯稱讚如來功德神呪經一卷開元新編入錄第二譯右二經同本異譯佛說三十五佛名經一卷貞元新入目錄孔雀王呪經一卷第四譯大金色孔雀王呪經一卷失譯第五譯佛說大金色孔雀王呪經一卷失譯第六譯孔雀王呪經二卷第七譯孔雀呪王經三卷新編入錄第八譯右五經同本異譯大孔雀明王經三卷貞元新入目錄佛說大孔雀明王畫像壇場儀軌一卷貞元新入目錄上十五經二十卷同帙陀羅尼集經十二卷出大周錄單重合譯右出金剛大道場經大明呪藏之少分也撮要而譯第一卷佛部卷上大神力陀羅尼釋迦佛頂三昧陀羅尼品第二卷佛部卷下第三卷第四卷觀世音卷上第五卷觀世音卷中第六卷觀世音等諸菩薩卷下第七卷金剛部卷上第八卷金剛部卷中第九卷金剛部卷下第十卷諸天卷上第十一卷諸天卷下第十二卷十一面觀世音神呪經一卷第一譯十一面神呪心經一卷第二譯出內典錄右二經與前陀羅尼集第四卷十一面神呪經同本異譯十一面觀自在菩薩經三卷貞元新編入目錄摩利支天經一卷或上加小字失譯今附梁錄拾遺編入右一經是集經第十卷初摩利支天經少分異譯佛說摩利支天經一卷貞元新入目錄末利支提婆華鬘經一卷貞元新入目錄訶利帝母經一卷貞元新入目錄大藥叉女歡喜母并愛子成就法一卷大興善寺三藏沙門大廣智不空奉詔譯貞元新入目錄呪五首經一卷出翻經圖單重合譯呪五首者千囀陀羅尼觀世音菩薩呪經一卷拾遺編入第二譯右千囀呪二首與上集經第五卷初千囀觀世音呪及雜呪中千囀陀羅尼同本異譯六字神呪經一卷新編入錄第四譯右一經與上集經第六卷中文殊師利菩薩呪法及呪五首經六字陀羅尼并雜呪中六字陀羅尼呪同本異譯七俱胝佛大心准提陀羅尼經一卷出大周錄第一譯七俱胝佛母准泥大明陀羅尼經一卷新編入錄第二譯右二經同本異譯七俱胝佛母陀羅尼經一卷貞元新入目錄上十五經二十八卷三帙上帙七卷中帙七卷下帙十四卷大乘經重單合譯下觀自在菩薩隨心呪經一卷新編入錄右此觀自在隨心呪前呪五首經及雜呪中觀世音初心呪并集經第五並先譯出故編於此金剛頂觀自在王如來修行法一卷貞元新入目錄種種雜呪經一卷拾遺編入單重合譯雜呪總二十三首佛頂勝陀羅尼經一卷出大周錄第一譯佛頂勝陀羅尼經一卷拾遺編入第二譯佛頂尊勝陀羅尼經一卷出大周錄第三譯最勝佛頂陀羅尼淨除業障經一卷拾遺編入第四譯佛頂尊勝陀羅尼經一卷右五經同本異譯佛頂尊勝念誦法一卷貞元新入目錄毘沙門天王經一卷貞元新入目錄無量門微密持經一卷吳月支優婆塞支謙譯第一譯出生無量門持經一卷東晉天竺三藏佛陀跋陀羅譯第五譯阿難陀目佉尼呵離陀經一卷宋天竺三藏求那跋陀羅譯拾遺編入第六譯無量門破魔陀羅尼經一卷宋西域沙門功德直共玄暢譯第七譯阿難陀目佉尼訶離陀隣尼經一卷元魏天竺三藏佛陀扇多譯第八譯舍利弗陀羅尼經一卷梁扶南三藏僧伽婆羅譯第九譯一向出生菩薩經一卷隋天竺三藏闍那崛多等譯第九譯出生無邊門陀羅尼經一卷新編入錄第十一譯右八經同本異譯出生無邊門經一卷貞元新入目錄勝幢臂印陀羅尼經一卷大唐三藏玄奘譯第一譯妙臂印幢陀羅尼經一卷大唐天后代于闐三藏實叉難陀譯新編入錄第二譯右二經同本異譯上二十一經二十一卷同帙無崖際持法門經一卷一名無際經第一譯尊勝菩薩所問一切諸法入無量門陀羅尼經一卷第三譯右二經同本異譯金剛壽命陀羅尼經一卷貞元新入目錄金剛壽命念誦法一卷貞元新入目錄金剛上味陀羅尼經一卷元魏天竺三藏佛陀扇多譯第一譯金剛場陀羅尼經一卷第二譯右二經同本異譯菩提場莊嚴經一卷貞元新入目錄菩提場所說一字頂輪王經五卷貞元新入目錄上八經十二卷同帙奇特佛頂經三卷貞元新入目錄金剛頂經一字輪王瑜伽一時處念誦成佛儀軌一卷貞元新入目錄師子奮迅菩薩所問經一卷今附東晉錄華聚陀羅尼呪經一卷今附東晉錄華積陀羅尼神呪經一卷周錄在單本中誤也右三經同本異譯六字呪王經一卷今附東晉錄第一譯六字神呪王經一卷拾遺編入第二譯右二經同本異譯虛空藏菩薩問佛經一卷今附梁錄拾遺編入第一譯如來方便善巧呪經一卷第二譯右二經同本異譯其如來方便經舊錄為單本新勘為重譯持句神呪經一卷吳月支優婆塞支謙譯拾遺編入第一譯陀隣尼鉢經一卷東晉西域沙門竺曇無蘭譯拾遺編入第二譯東方最勝燈王如來經一卷出內典錄第四譯右三經同本異譯善巧方便陀羅尼呪經一卷失譯今附東晉錄金剛祕密善門陀羅尼經一卷失譯今附東晉錄護命法門神呪經一卷大唐天后代天竺三藏菩提流支譯出大周錄第三譯右三經同本異譯無垢淨光大陀羅尼經一卷大唐天后代西域沙門彌陀山寺譯上十六經十八卷同一帙請觀世音菩薩消伏毒害陀羅尼經一卷東晉外國居士竺難提譯兩譯一闕蘘麌利童女經一卷貞元新編入錄除一切疾病陀羅尼經一卷貞元新入目錄能淨一切眼陀羅尼經一卷貞元新入錄雨寶陀羅尼經一卷貞元新入目錄甘露軍吒利瑜伽念誦法一卷貞元新入目錄佛說一髻尊陀羅尼經一卷貞元新入目錄聖閻曼德迦威怒王立成大神驗念誦法一卷貞元新入目錄速疾立驗摩醯首羅天說迦婁羅阿尾奢法一卷貞元新入目錄大聖天歡喜雙身毘那夜迦法一卷貞元新入目錄上十一經十一卷同一帙內藏百寶經一卷後漢月支三藏支婁迦讖譯第一譯兩譯一闕溫室洗浴眾僧經一卷後漢安息三藏安世高譯須賴經一卷前涼月支優婆塞支施崙譯私訶昧經一卷吳月支優婆塞支謙譯第一譯兩譯一闕菩薩生地經一卷一名差摩竭經四不可得經一卷西晉三藏竺法護譯梵女首意經一卷一名首意女闕成具光明定意經一卷後漢西域三藏支曜譯寶網經一卷西晉三藏竺法護譯菩薩行五十緣身經一卷西晉三藏竺法護譯菩薩修行經一卷西晉河內沙門白法祖譯諸德福田經一卷西晉沙門法立法炬共譯大方等如來藏經一卷東晉天竺三藏佛陀跋陀羅譯大方廣如來藏經一卷貞元新入目錄佛語經一卷元魏天竺三藏菩提留支譯金色王經一卷元魏婆羅門瞿曇般若流支譯演道俗業經一卷乞伏秦沙門釋聖堅譯百佛名經一卷隋天竺三藏那連提耶舍譯上一十八經十八卷同一帙稱揚諸佛功德經三卷元魏西域三藏吉迦夜共曇曜譯須真天子經三卷西晉三藏竺法護譯摩訶摩耶經一卷簫齊沙門釋曇景譯除恐災患經一卷乞伏秦沙門釋聖堅譯孛經一卷吳月支優婆塞支謙譯觀世音菩薩受記經一卷宋黃龍沙門釋曇無竭譯觀世音菩薩授記經一卷貞元新入目錄上七經十一卷同帙海龍王經四卷西晉三藏竺法護譯首楞嚴三昧經三卷姚秦三藏鳩摩羅什譯觀普賢菩薩行法經一卷宋罽賓三藏曇摩蜜多譯觀藥王藥上二菩薩經一卷宋西域三藏畺良耶舍譯不思議菩薩所問經一卷姚秦三藏鳩摩羅什譯上五經十卷同帙十住斷結經十卷姚秦涼州沙門竺佛念譯諸佛要集經二卷西晉三藏竺法護譯未曾有因緣經二卷簫齊沙門釋曇景譯上三經十四卷二帙菩薩瓔珞經十二卷第二譯兩譯一闕超日明三昧經二卷西晉清信士聶承遠譯上二經十四卷二帙賢劫經十三卷西晉三藏竺法護譯從無垢淨光陀羅尼經下三十六經雖云重譯但一本存餘皆遺失尋求不獲一百三十一部二百九十三卷二十四帙大法炬陀羅尼經二十卷二帙大威德陀羅尼經二十卷二帙隋天竺三藏闍那崛多等譯佛名經十二卷三劫三千佛名經三卷過去莊嚴劫千佛名經上卷現在賢劫千佛名經中卷未來星宿劫千佛名經下卷失譯拾遺編入今附梁錄上二經十五卷二帙其三劫佛名出長房入藏錄中合成一部其中賢劫佛名出賢劫經中合為重譯今以上下佛名是其單本以類相從編之於此五千五百佛名經八卷隋天竺三藏闍那崛多等譯不思議功德諸佛所護念經二卷曹魏代失譯三藏名拾遺編入上二經十卷同帙華手經十三卷姚秦三藏鳩摩羅什譯大方等陀羅尼經四卷北涼沙門法眾於高昌郡譯僧伽吒經四卷元魏優禪尼國王子月婆首那譯力莊嚴三昧經三卷隋天竺三藏那連提耶舍譯大方廣圓覺修多羅了義經一卷大唐罽賓沙門佛陀多羅譯拾遺編入上四經十二卷同帙觀佛三昧海經十卷東晉天竺三藏佛陀跋陀羅譯大方便佛報恩經七卷失譯在後漢錄菩薩本業經三卷失譯今附東晉拾遺編入上二經十卷同帙法集經六卷或七卷元魏天竺三藏菩提流支譯觀察諸法行經四卷隋天竺三藏闍那崛多等譯上二經十卷同帙菩薩處胎經五卷姚秦涼州沙門竺佛念譯弘道廣顯三昧經四卷西晉三藏竺法護譯右一經仁壽大周等錄皆云與阿耨達龍王經同本異譯二經俱云竺法護出編為重譯施燈功德經一卷一名然燈經上三經十卷同帙央崛魔羅經四卷宋天竺三藏求那跋陀羅譯無有菩薩經四卷出內典錄明度五十挍計經二卷上三經十卷同帙中陰經二卷大法鼓經二卷文殊師利問經二卷月上女經二卷大方廣如來祕密藏經二卷失譯今附秦錄上五經十卷同帙大乘密嚴經三卷新譯密嚴經三卷貞元新入目錄右二經同本異譯占察善惡業報經二卷外國沙門菩提登譯蓮華面經二卷上四經十卷同帙文殊師利問菩薩署經一卷拾遺編入大乘造像功德經二卷或一卷大唐天后代于闐三藏提雲般若譯廣大寶樓閣善住祕密陀羅尼經新編入錄大寶廣博樓閣經三卷貞元新入目錄上四經九卷同帙一字佛頂輪王經五卷新編入錄一字頂輪王瑜伽經一卷貞元新入目錄一字頂輪王念誦儀軌一卷貞元新入目錄金輪王佛頂略念誦法一卷貞元新入目錄大陀羅尼末法中一字心呪經一卷新編入錄上五經九卷同帙大佛頂如來密因修證了義諸菩薩萬行首楞嚴經十卷大唐中天竺三藏般剌蜜帝於廣州譯新編入錄大毘盧遮那成佛神變加持經七卷大唐中天竺三藏輸波迦羅共沙門一行譯新編入錄金剛頂經瑜伽修習毘盧遮那三麼地法一卷南天竺三藏沙門金剛智譯貞元新入目錄大毘盧遮那成佛神變加持經略示七支念誦隨行法一卷貞元新入目錄大日經略攝念誦隨行法一卷貞元新入目錄不空羂索毘盧遮那佛大灌頂光真言一卷貞元新入目錄上五經十一卷同帙蘇婆呼童子經三卷大唐天竺三藏輸波迦羅譯蘇悉地羯羅經三卷新編入錄牟梨曼陀羅呪經一卷或無經字失譯今附梁錄大威力烏樞瑟摩明王經二卷大興善寺三藏大廣智不空奉詔譯貞元新入目錄穢跡金剛說神通大滿陀羅尼法術靈要門一卷北天竺三藏無能勝譯貞元新入目錄穢跡金剛法禁百變法一卷貞元新入目錄上六經十一卷同帙大威怒烏蒭瑟摩儀軌一卷貞元新入目錄聖迦抳忿怒金剛童子菩薩成就儀軌三卷貞元新入目錄金剛頂瑜伽中略出念誦法四卷亦云經新編入錄金剛頂瑜伽真實大教王經三卷大興善寺三藏沙門不空奉詔譯貞元新入目錄上四經十一卷同帙金剛頂瑜伽三十七尊分別聖位法門一卷貞元新入目錄金剛瑜伽三十七尊經一卷大興善寺三藏大廣智不空奉詔譯貞元新入目錄金剛頂瑜伽五祕密修行儀軌一卷金剛頂勝初瑜伽經中略出大樂金剛薩埵念誦儀一卷貞元新入目錄金剛頂勝初瑜伽普賢菩薩念誦法一卷貞元新入目錄金剛頂瑜伽護摩儀一卷貞元新入目錄金剛頂瑜伽十八會指歸一卷貞元新入目錄普賢金剛薩埵念誦法一卷經內云瑜伽念誦儀軌貞元新入目錄大樂金剛薩埵修行成就儀軌一卷貞元新入目錄金剛頂降三世大儀軌一卷貞元新入目錄金剛頂瑜伽降三世成就極深密門一卷貞元新入目錄金剛手光明灌頂經一卷貞元新入目錄上十三經十三卷同帙七佛所說神呪經四卷晉代譯失三藏名今附東晉錄大吉義神呪經二卷或四卷元魏昭玄統沙門釋曇曜譯出法上錄文殊師利寶藏陀羅尼經一卷新編入錄金剛光焰止風雨陀羅尼經一卷新編入錄阿吒婆拘鬼神大將上佛陀羅尼經一卷失譯拾遺編入今附晉錄阿彌陀鼓音聲王陀羅尼經一卷失譯拾遺編入今附梁錄大普賢陀羅尼經一卷失譯拾遺編入今附梁錄大七寶陀羅尼經一卷失譯拾遺編入今附梁錄六字大陀羅尼經一卷失譯拾遺編入今附梁錄安宅神呪經一卷後漢失譯摩尼羅亶經一卷東晉西域沙門竺曇無蘭譯拾遺編入玄師颰陀所說神呪經一卷東晉西域沙門竺曇無蘭譯拾遺編入護諸童子陀羅尼呪經一卷諸佛心陀羅尼經一卷出內典錄拔濟苦難陀羅尼經一卷出內典錄八名普密陀羅尼經一卷出內典錄持世陀羅尼經一卷出內典錄六門陀羅尼經一卷出內典錄清淨觀世音普賢陀羅尼經一卷大唐總持寺沙門釋智通譯出大周錄上十九經二十三卷同帙觀自在菩薩最勝明王心經二卷貞元新入目錄聖觀自在菩薩心真言觀行儀軌一卷貞元新入目錄觀自在大悲成就瑜伽蓮華部念誦法門一卷貞元新入目錄葉衣觀自在菩薩陀羅尼經一卷貞元新入目錄瑜伽蓮華部念誦法一卷大興善寺沙門大廣智不空奉詔譯貞元新入目錄金剛頂蓮華部心念誦法一卷貞元新入目錄不動使者陀羅尼祕密法一卷南天竺國三藏沙門金剛智譯貞元新入目錄底哩三昧耶經一卷貞元新入目錄智炬陀羅尼經一卷大唐天后代于闐三藏提雲般若譯出大周錄諸佛集會陀羅尼經一卷大唐天后代于闐三藏提雲般若譯出大周錄隨求即得大自在陀羅尼神呪經一卷大唐天后代北天竺三藏寶思惟譯出大周錄普遍光明大隨求陀羅尼經二卷貞元新入目錄百千印陀羅尼經一卷大唐天后代于闐三藏實叉難陀譯新編入錄上十四經十五卷同帙救面燃餓鬼陀羅尼神呪經一卷大唐天后代于闐三藏實叉難陀譯新編入錄施焰口餓鬼陀羅尼經一卷貞元新入目錄莊嚴王陀羅尼呪經一卷新編入錄香王菩薩陀羅尼呪經一卷新編入錄一切功德莊嚴王經一卷新編入錄拔除罪障呪王經一卷新編入錄善夜經一卷新編入錄虛空藏菩薩能滿諸願最勝心陀羅尼求聞持法一卷出成就一切義品新編入錄金剛頂經曼殊室利菩薩五字心陀羅尼品一卷新編入錄金剛王菩薩念誦法一卷貞元新入目錄觀自在如意輪菩薩瑜伽法要一卷大唐南天竺三藏金剛智譯觀自在菩薩如意輪瑜伽一卷貞元新入目錄如意輪念誦法一卷貞元新入目錄佛地經一卷大唐三藏玄奘譯佛垂般涅槃略說教誡經一卷姚秦三藏鳩摩羅什譯有釋論一卷出生菩提心經一卷隋天竺三藏闍那崛多等譯佛印三昧經一卷後漢安息三藏安世高譯拾遺編入文殊師利般涅槃經一卷西晉居士聶道真譯拾遺編入異出菩薩本起經一卷或無起字拾遺編入千佛因緣經一卷姚秦三藏鳩摩羅什譯出法上錄賢首經一卷乞伏秦沙門釋聖堅譯月明菩薩經一卷吳月支優婆塞支謙譯心明經一卷西晉三藏竺法護譯滅十方冥經一卷西晉三藏竺法護譯鹿母經一卷西晉三藏竺法護譯魔逆經一卷西晉三藏竺法護譯上二十六經二十六卷同帙德光太子經一卷西晉三藏竺法護譯大意經一卷宋天竺三藏求那跋陀羅譯堅固女經一卷隋天竺三藏那連提耶舍譯商主天子所問經一卷隋天竺三藏闍那崛多等譯諸法最上王經一卷隋天竺三藏闍那崛多等譯師子莊嚴王菩薩請問經一卷大唐天竺三藏那提譯佛為優填王說王法政論經一卷貞元新入目錄離垢慧菩薩所問禮佛法經一卷大唐天竺三藏那提譯出大周錄拾遺編入受持七佛名號所生功德經一卷出內典錄佛臨涅槃記法住經一卷大唐三藏玄奘譯出翻經圖寂照神變三摩地經一卷大唐三藏玄奘譯出翻經圖差摩婆帝受記經一卷元魏天竺三藏菩提留支譯不增不減經一卷或云二卷者誤造塔功德經一卷出大周錄拾遺編入右繞佛塔功德經一卷亦云遶塔功德新編入錄大乘四法經一卷新編入錄有德女所問大乘經一卷出大周錄大乘流轉諸有經一卷新編入錄妙色王因緣一卷新編入錄佛為海龍王說法印經一卷新編入錄師子素馱娑王斷害經一卷新編入錄般泥洹後灌臘經一卷西晉三藏竺法護譯八部佛名經一卷亦云入佛經上二十二經二十三卷同帙菩薩內習六波羅蜜經一卷後漢臨淮沙門嚴佛調譯拾遺編入大乘理趣六波羅蜜多經十卷罽賓國三藏賜紫沙門般若奉詔譯大花嚴長者問佛那羅延力經一卷罽賓國三藏賜紫沙門般若譯貞元新入目錄上三經十二卷同帙大乘本生心地觀經八卷洛京魏府已來並入貞元目內此經一帙菩薩投身餓虎起塔因緣經一卷北涼高昌沙門釋法盛譯出經後記金剛三昧本性清淨不壞不滅經一卷新為失譯附三秦錄師子月佛本性經一卷長者法志妻經一卷失譯薩羅國經一卷失譯今附東晉錄十吉祥經一卷失譯今附秦錄吉祥天女十二名號經貞元新入目錄大吉祥天女經一卷貞元新入目錄長者女菴提遮師子義經一卷失譯今附梁錄拾遺編入一切智光明仙人慈心因緣不食肉經一卷失譯今附秦錄金剛三昧經二卷北涼失譯拾遺編入法滅盡經一卷僧祐錄中失譯今附宋錄甚深大迴向經一卷僧祐錄中失譯今附宋錄天王太子辟羅經一卷僧祐錄云安公關中異譯拾遺編入今附秦錄優婆夷淨行法門經二卷僧祐錄云安公涼土異經今附涼錄八大人覺經一卷後漢安息三藏安世高譯出寶唱錄三品弟子經一卷亦云弟子學有三輩經四輩經一卷或云四輩弟子經亦云四輩學經出法上錄當來變經一卷或云當來變識經過去佛分衛經一卷或云過世十二頭陀經一卷一名沙門頭陀經樹提伽經一卷長壽王經一卷僧祐錄云安公失譯今附西晉錄法常住經一卷僧祐錄云安公失譯經今附西晉錄上二十四經二十六卷同帙二十七部五十五卷五帙夫戒者防患之總名也菩薩淨戒唯禁於心聲聞律儀則防身語故有託緣興過聚徒訶結菩薩大人都無此事佛直為說令使遵行既無犯制之由故闕訶結之事諸大乘經明學處者摭之於此為菩薩調伏藏云菩薩地持經十卷北涼天竺三藏曇無懺於姑臧譯菩薩善戒經九卷宋罽賓三藏求那跋摩等譯淨業障經一卷失譯今附秦錄單本上二經十卷同帙優婆塞戒經七卷單本梵網經二卷姚秦三藏鳩摩羅什譯第二譯前本闕受十善戒經一卷後漢失譯拾遺編入單本受菩提心戒儀一卷貞元新入目錄上四經十一卷同帙菩薩瓔珞本業經二卷第一譯三譯二闕佛藏經四卷單本菩薩戒本一卷北涼天竺三藏曇無讖於姑臧譯拾遺編入第二譯菩薩戒本一卷出內典錄第三譯右二經同本異譯菩薩戒羯磨文一卷出內典錄單本菩薩善戒經一卷出法唱錄單本上六經十卷同帙菩薩內戒經一卷宋罽賓三藏求那跋摩譯出法上錄單本優婆塞五戒威儀經一卷宋罽賓三藏求那跋摩譯文殊師利淨律經一卷西晉三藏竺法護譯第一譯清淨毘尼方廣經一卷出法上錄第三譯寂調音所問經一卷第四譯右三經同本異譯大乘三聚懺悔經一卷出內典錄單本菩薩五法懺悔文一卷今附梁錄單本菩薩藏經一卷單本三曼陀颰陀羅菩薩經一卷單本菩薩受齋經一卷第二譯三譯三闕文殊悔過經一卷一名文殊五體悔過經西晉三藏竺法護譯第一譯兩譯一闕舍利弗悔過經一卷亦直云悔過經第一譯三譯二闕法律三昧經一卷第二譯兩譯一闕十善業道經一卷新編入錄上十四經十四卷同帙九十九部五百二十卷五十帙菩薩阿毘達磨有其二類一者解釋契經二者詮法體相舊錄所載和雜遍之今所集者分為二例釋契經者列之於前詮法性者編之於後庶無糅雜覽者易知二十二部一百五十五卷一十五帙大智度論一百卷單本右龍樹菩薩造釋摩訶般若波羅蜜經十地經論十二卷單本右天親菩薩造釋十地經即華嚴十地品是在留支錄彌勒菩薩所問經論五卷單本右釋彌勒所問經即寶積經第四十一會是大乘寶積經論四卷元魏天竺三藏菩提留支譯第一譯兩譯一闕右釋舊單卷大寶積經即寶積第四十三會是寶髻菩薩四法經論一卷天親菩薩造元魏天竺三藏毘目智仙等譯出序記單本右釋大集經寶髻品今入寶積在第四十七會上三論十卷同帙佛地經論七卷出內典錄單本金剛般若論二卷出內典錄單本能斷金剛般若波羅蜜多經論頌一卷無著菩薩造新編入錄上三論十卷同帙金剛般若波羅蜜經論三卷第一譯能斷金剛般若波羅蜜多經論三卷第二譯新編入錄右二論及頌同本異譯金剛般若波羅蜜經破取著不壞假名論二卷出大周錄單本文殊師利菩薩問菩提經論一卷一名伽耶山頂經論單本妙法蓮華經論一卷婆藪盤豆菩薩造元魏中天竺三藏勒那摩提共僧朗等譯第二譯上五論十卷同帙法華經論二卷初有歸命頌者或一卷拾遺編入第二譯右二論同本異譯勝思惟梵天所問經論四卷元魏天竺三藏菩提留支譯單本涅槃論一卷不知年代內典中附元魏代第一譯後闕本涅槃經本有今無偈論一卷單本遺教經論一卷釋遺教經拾遺編入單本無量壽經論一卷單本三具足經論一卷元魏天竺三藏毘目智仙等譯出序記單本轉法輪經論一卷元魏天竺三藏毘目智仙等譯出序記單本上八論十二卷同帙七十八部三百六十五卷三十五帙瑜伽師地論一百卷十帙出內典錄單重合譯顯揚聖教論二十卷二帙出內典錄單本瑜伽師地論釋一卷出翻經圖單本顯揚聖教論頌一卷出內典錄單本王法正理論一卷出內典錄單本大乘阿毘達磨集論七卷出內典錄單本上四論十卷同帙大乘阿毘達磨雜集論十六卷出內典錄單本中論四卷單本上二論二十卷二帙般若燈論釋十五卷出內典錄單本右與中論本同釋異十二門論一卷單本十八空論一卷出翻經圖百論二卷單本廣百論本一卷出內典錄單本上五論二十卷二帙大乘廣百論釋論十卷聖天本護法釋大唐三藏玄奘譯十住毘婆沙論十四卷或十二或十五出內典錄單本菩提資糧論六卷出內典錄單本上二論二十卷二帙大乘莊嚴論十三卷無著菩薩造或十五卷一帙出內典錄單本大莊嚴論十五卷單本順中論二卷無著菩薩造元魏婆羅門瞿曇般若流支譯出序記單本攝大乘論三卷第二譯上三論二十卷二帙攝大乘論二卷無著菩薩造元魏天竺三藏佛陀扇多譯第一譯攝大乘論本三卷出內典錄第三譯右三本論同本異譯攝大乘論釋十五卷世親菩薩造或十二卷第一譯上三論二十卷二帙攝大乘論釋論十卷一帙出內典錄第三譯攝大乘論釋十卷一帙出內典錄第二譯右三釋論同本異譯攝大乘論釋十卷一帙出內典錄單本右與前三論同本異譯佛性論四卷單本決定藏論三卷單本辦中邊論頌一卷出內典錄單本中邊分別論二卷或三卷第一譯上四論十卷同帙辦中邊論三卷出內典錄第二譯右二釋論同本異譯究竟一乘寶性論四卷或三卷或五卷第二譯兩譯一闕大乘成業論一卷出內典錄第二譯右二論同本異譯因明正理門論本一卷出內典錄第一譯上五論十卷同帙因明正理門論一卷新編入錄第二譯右二論同本異譯舊理門論周錄為單本新勘為重譯因明入正理論一卷出內典錄單本顯識論一卷內題云顯識品從無相論出出論題單本附陳代錄轉識論一卷即出前顯識論出論題單本附陳代錄唯識論一卷一名破色心初云唯識無境界第一譯大乘唯識論一卷初云修道不共他第二譯右三論同本異譯周錄不言同本新勘為重譯唯識二十論一卷出翻經圖第三譯成唯識寶生論五卷一名二十唯識順釋論新編入錄單本唯識三十論一卷出內典錄單本拾遺編入上九論十三卷同帙成唯識論十卷一帙出內典錄單本大丈夫論二卷出翻經圖單本入大乘論二卷出內典錄大乘掌珍論二卷出內典錄大乘五蘊論一卷出內典錄第二譯初譯本闕大乘廣五蘊論一卷與前論異本出大周錄單本寶行王正論一卷單本大乘起信論一卷第一譯上七論十卷同帙大乘起信論二卷新編入錄第二譯右二論同本異譯舊起信論周錄為單本新勘為重譯發菩提心論二卷或云發菩提心經單本金剛頂瑜伽中發阿耨多羅三藐三菩提心論一卷瑜伽總持教門說菩提心觀行修持義貞元新入目錄三無性論二卷出無相論或一卷單本方便心論一卷凡四品或二卷第二譯兩譯一闕如實論一卷題云如實論反質難品單本無相思塵論一卷或直云思塵論出翻經圖第一譯觀所緣論一卷出內典錄第二譯右二論同本異譯周錄不言同本新勘為重譯觀所緣論釋一卷新編入錄單本上九論十二卷同帙廻諍論一卷出序記單本緣生論一卷出內典錄單本大乘緣生論一卷經中云聖者欝楞伽造貞元新入目錄十二因緣論一卷單本壹輸盧伽論一卷單本大乘百法明門論一卷出內典錄單本百字論一卷單本解捲論一卷出翻經圖第一譯掌中論一卷新編入錄第二譯右二論同本異譯其解棬論周錄為單本新勘為重譯取因假設論一卷新編入錄單本觀總相論一卷新編入錄單本止觀門論頌一卷新編入錄單本手杖論一卷新編入錄單本六門教授習定論一卷新編入錄單本大乘法界無差別論一卷出大周錄單本破外道小乘四宗論一卷單本破外道小乘涅槃論一卷單本上十七論十七卷同帙右都計大乘經律論見流行者總八百八部二千九百八十八卷二百七十六帙聲聞藏者小乘所詮之教也能說教主則示生滅應物隨緣所詮之教則九部四含毘曇戒律善男善女稟之而脫屣塵勞緣覺聲聞奉之而昇乎彼岸蓋真乘之小駕乃菩提之化城誘進初心莫斯為勝始乎仙苑迄彼金河所詮半字之文是謂聲聞之藏洎乎百川同會三車共適齊登妙覺俱證泥洹豈有小大之異名信為我尊之漸誘者也始自漢明丁卯之歲終我開元庚辰之年小乘三藏見行者總三百三十七部一千八百九卷一百七十帙為聲聞法藏科條別顯具如後列聲聞契經藏二百四十部六百一十八卷聲聞調伏藏六十一部四百九十三卷四十五帙聲聞對法藏三十六部六百九十八卷七十二帙一百五十三部三百九十四卷三十一帙四阿笈摩經小乘契經之本故標初首後列餘經長阿含經二十二卷二帙單重合譯右此部經凡有四分總三十經中阿含經六十卷第二譯右此部經凡有五誦都十八品總二百二十二經別增壹阿含經五十一卷第二譯右此部經凡有五十品總四百七十二經別雜阿含經五十卷宋天竺三藏求那跋陀羅譯單重合譯右此部經說事既雜故無品次誦等差別別譯雜阿含經二十卷右此部與前經文雖先後不次子細尋究不出前經但撮要故為別部佛般泥洹經二卷西晉河內沙門白法祖譯大般涅槃經三卷東晉平陽沙門釋法顯譯今為法顯譯般泥洹經二卷新為失譯附東晉錄右三經出長阿含經第二至第四卷與初分遊行經同本異譯人本欲生經一卷後漢安息三藏安世高譯右出長阿含經第十卷與第二分大方便經同本異譯尸迦羅越六向拜經一卷後漢安息三藏安世高譯右出長阿含經第十一卷與第二分善生經同本異譯梵志阿颰經一卷吳月氏優婆塞支謙譯右出長阿含經第十三卷與第三分阿摩晝經同本異譯梵網六十二見經一卷吳月支優婆塞支謙譯右出長阿含經第十四卷與第三分梵動經同本異譯寂志果經一卷東晉西域沙門竺曇無蘭譯右出長阿含經第十七卷與第三分沙門果經同本異譯上八經十二卷同帙起世經十卷隋天竺三藏闍那崛多等譯出經題上第五譯起世因本經十卷出內典錄第六譯拾遺編入樓炭經六卷第二譯右三經出長阿含經第十八至二十卷與第四分記世經同本異譯長阿含十報法經二卷後漢安息三藏安世高譯右出長阿含經第九卷與第二分十上經同本異譯中本起經二卷後漢西域沙門曇果共康孟詳譯上二經十卷同帙從佛般泥洹下一十三經並出長阿含中別經異譯七知經一卷吳月支優婆塞支謙譯右出中阿含經第一卷與初善法經同本異譯鹹水喻經一卷僧祐錄云安公失譯經今附西晉錄右出中阿含經第一卷與水喻經同本異譯一切流攝守因經一卷右出中阿含經第二卷與漏盡經同本異譯四諦經一卷後漢安息三藏安世高譯右出中阿含經第七卷與分別聖諦經同本異譯恒水經一卷西晉沙門釋法炬譯右出中阿含經第九卷與瞻波經同本異譯本相倚致經一卷後漢安息三藏安世高譯緣本致經一卷今附東晉錄右二經同本異譯出中阿含經第十卷與本際經同本頂生王故事經一卷西晉沙門釋法炬譯文陀竭王經一卷右二經同本異譯出中阿含經第十一卷與四洲經同本閻羅王五天使者經一卷宋沙門釋慧簡譯鐵城泥黎經一卷東晉西域沙門竺曇無蘭譯拾遺編入右二經同本異譯出中阿含經第十二卷與天使經同本比於本經此稍略耳古來世時經一卷今附東晉錄右出中阿含經第十三卷與說本經同本異譯比於本經此文稍略阿那律八念經一卷後漢西域三藏支曜譯右出中阿含經第十八卷與八念經同本異譯離睡經一卷西晉三藏竺法護譯右出中阿含經第二十卷與長老上尊睡眠經同本異譯是法非法經一卷後漢安息三藏安世高譯右出中阿含經第二十一卷與真人經同本異譯求欲經一卷西晉沙門釋法炬譯右出中阿含經第二十二卷與穢經同本異譯受歲經一卷西晉三藏竺法護譯右出中阿含經第二十三卷初與比丘請經同本異譯梵志計水淨經一卷今附東晉錄右出中阿含經第二十三卷與水淨梵志經同本異譯苦陰經一卷失譯在後漢錄右出中阿含經第二十五卷與前苦陰經同本異譯釋摩男經一卷吳月支優婆塞支謙譯苦陰因事經一卷西晉沙門釋法炬譯右二經同本異譯出中阿含經第二十五卷與後苦陰經同本樂想經一卷西晉三藏竺法護譯右出中阿含經第二十六卷與想經同本異譯漏分布經一卷後漢安息三藏安世高譯右出中阿含經第二十七卷與達梵行經同本異譯阿耨風經一卷東晉西域沙門竺曇無蘭譯右出中阿含經第二十七卷與阿奴波經同本異譯諸法本經一卷吳月支優婆塞支謙譯右出中阿含經第二十八卷初與諸法本經同本異譯瞿曇彌記果經一卷宋沙門釋慧簡譯右出中阿含經第二十八卷與瞿曇彌經同本異譯瞻婆比丘經一卷西晉沙門釋法炬譯右出中阿含經第二十九卷與瞻波經同本異譯伏婬經一卷西晉沙門釋法炬譯右出中阿含經第三十卷與行欲經同本異譯魔嬈亂經一卷失譯弊魔試目連經一卷吳月支優婆塞支謙譯右二經同本異譯出中阿含經第三十卷與降魔經同本上三十經三十卷同帙賴吒和羅經一卷吳月支優婆塞支謙譯右出中阿含經第三十一卷與賴吒惒羅經同本異譯善生子經一卷西晉沙門支法度譯右出中阿含經第三十三卷與善生經同本異譯數經一卷西晉沙門釋法炬譯右出中阿含經第三十五卷與算數目揵連經同本異譯梵志頞波羅延問種尊經一卷東晉西域沙門竺曇無蘭譯拾遺編入右出中阿含經第三十七卷與阿攝和羅經同本異譯三歸五戒慈心厭離功德經一卷失譯須達經一卷蕭齊天竺三藏求那毘地譯右二經同本異譯出中阿含經第三十九卷與須達哆經同本佛為黃竹園老婆羅門說學經一卷僧祐錄中失譯經今附宋錄拾遺編入右出中阿含經第四十卷與黃蘆園經同本異譯梵摩喻經一卷吳月支優婆塞支謙譯右出中阿含經第四十一卷與梵摩經同本異譯尊上經一卷西晉三藏竺法護譯右出中阿含經第四十三卷與釋中禪室尊經同本異譯鸚鵡經一卷宋天竺三藏求那跋陀羅譯兜調經一卷僧祐錄云安公失譯拾遺編入右二經同本異譯同中阿含經第四十四卷與鸚鵡經同本意經一卷西晉三藏竺法護譯右出中阿含經第四十五卷與心經同本異譯應法經一卷西晉三藏竺法護譯右出中阿含經第四十五卷與後受法經同本異譯泥犁經一卷東晉西域沙門竺曇無蘭譯右出中阿含經第五十三卷與癡慧地經同本異譯優婆夷墮舍迦經一卷僧祐錄中失譯經齋經一卷吳月支優婆塞支謙譯右二經同本異譯出中阿含經第五十五卷與持齋經同本鞞摩肅經一卷宋天竺三藏求那跋陀羅譯右出中阿含經第五十七卷與鞞摩那修經同本異譯婆羅門子命終愛念不離經一卷後漢安息三藏安世高譯拾遺編入右出中阿含經第六十卷與愛生經同本異譯十支居士八城人經一卷後漢安息三藏安世高譯右出中阿含經第六十卷與八城經同本異譯邪見經一卷僧祐錄中失譯經右出中阿含經第六十卷與見經同本異譯箭喻經一卷失譯拾遺編入今附晉錄右出中阿含經第六十卷與箭喻經同本異譯普法義經一卷後漢安息三藏安世高譯第一譯廣義法門經一卷第三譯右二經同本異譯從七知經下五十三經並出中阿含中別經異譯誡德香經一卷東晉西域沙門竺曇無蘭譯右出增壹阿含經第十三卷地主品異譯四人出現世間經一卷宋天竺三藏求那跋陀譯右出增壹阿含經第十八卷四意斷品異譯波斯匿王太后崩塵土坌身經一卷西晉沙門釋法炬譯右出增壹阿含經第十八卷四意斷品異譯須摩提女經一卷吳月氏優婆塞支謙譯右出增壹阿含經第二十卷須陀品異譯婆羅門避死經一卷後漢安息三藏安世高譯右出增壹阿含經第二十三卷增上品異譯施食獲五福報經一卷失譯右出增壹阿含經第二十四卷善聚品異譯頻毘娑羅王詣佛供養經一卷西晉沙門釋法炬譯右出增壹阿含經第二十六卷等見品譯長者子六過出家經一卷宋沙門釋慧簡譯右出增壹阿含經第二十七卷聚品異譯鴦崛摩經一卷西晉三藏竺法護譯上三十二經三十二卷同帙鴦崛髻經一卷西晉沙門釋法炬譯右二經同本異譯出增壹阿含經第三十一卷力品力士移山經一卷西晉三藏竺法護譯四未曾有法經一卷西晉三藏竺法護譯右二經出增壹阿含經第三十六卷八難品異譯舍利弗摩訶目揵連遊四衢經一卷後漢外國三藏孟詳譯右出增壹阿含經第四十一卷馬王品異譯七佛父母姓字經一卷曹魏失譯右出增壹阿含經第四十五卷不善品異譯放牛經一卷姚秦三藏鳩摩羅什譯右出增壹阿含經第四十六卷放牛品異譯緣起經一卷大唐三藏玄奘譯右出增壹阿含經第四十六卷放牛品異譯十一想思念如來經一卷宋天竺三藏求那跋陀羅譯拾遺編入右出增壹阿含經第四十八卷禮三寶品初異譯四泥黎經一卷東晉西域沙門竺曇無蘭譯右出增壹阿含經第四十八卷禮三寶品異譯阿那邠𨚎化七子經一卷後漢安息三藏安世高譯右出增壹阿含經第四十九卷非常品異譯文愛道般泥洹經一卷西晉河內沙門白法祖譯佛母般泥洹經一卷宋沙門釋慧簡譯右二經同本異譯出增壹阿含經第五十卷愛道般涅槃品國王不犁先尼十夢經一卷東晉西域沙門竺曇無蘭譯舍衛國王夢見十事經一卷僧祐錄云安公失譯右二經同本異譯出增壹阿含第五十卷大愛道般涅槃品阿難同學經一卷後漢安息三藏安世高譯從誡德香經下二十四經並出增壹阿含中別經異譯五蘊皆空經一卷新編入錄右出雜阿含經第二卷異譯七處三觀經一卷後漢安息三藏安世高譯右出雜阿含經中異譯聖法印經一卷西晉三藏竺法護譯右出雜阿含經第三卷異譯雜阿含經一卷失譯在魏吳錄右出雜阿含經中異譯五陰譬喻經一卷後漢安息三藏安世高譯水沫所漂經一卷東晉西域沙門竺曇無蘭譯拾遺編入右二經同本出雜阿含經第十卷異譯不自守意經一卷吳月支優婆塞支謙譯右出雜阿含經第十一卷異譯滿願子經一卷晉代失譯右出雜阿含經第十三卷異譯轉法輪經一卷後漢安息三藏安世高譯三轉法輪經一卷右二經同本出雜阿含經第十五卷異譯八正道經一卷後漢安息三藏安世高譯右出雜阿含經第二十八卷異譯難提釋經一卷西晉沙門釋法炬譯右出雜阿含經第三十卷異譯馬有三相經一卷後漢西域三藏支曜譯馬有八態譬人經一卷後漢西域三藏支曜譯右二經並出雜阿含經第三十三卷異譯相應相可經一卷西晉沙門釋法炬譯右出前單卷雜阿含經中異譯治禪病祕要經一卷宋居士沮渠京聲譯上三十一經三十一卷同帙從五蘊皆空經下一十六經並出雜阿含中經異譯摩鄧女經一卷後漢安息三藏安世高譯第一譯摩鄧女解形中六事經一卷失譯第五譯摩鄧伽經三卷吳天竺沙門竺律炎共支謙譯出法上錄第三譯舍頭諫經一卷第四譯右四經同本異譯鬼問目連經一卷後漢安息三藏安世高譯雜藏經一卷東晉平陽沙門釋法顯譯餓鬼報應經一卷失譯右三經同本異譯阿難問事佛吉凶經一卷後漢安息三藏安世高譯第一譯慢法經一卷西晉沙門釋法炬譯第二譯阿難分別經一卷乞伏秦沙門釋聖堅譯第三譯右三經同本異譯五母子經一卷吳月支優婆塞支謙譯第一譯沙彌羅經一卷第二譯右二經同本異譯玉耶女經一卷僧祐錄云安公失譯經今附西晉錄初出拾遺編入玉耶經一卷第二譯阿遬達經一卷右三經同本異譯修行本起經二卷第二譯上十六經十九卷同帙太子瑞應本起經二卷第四譯過去現在因果經四卷宋天竺三藏求那跋陀羅譯第六譯右三經同本異譯法海經一卷西晉沙門釋法炬譯第二譯海八德經一卷姚秦三藏鳩摩羅什譯出法上錄第三譯右二經同本異譯四十二章經一卷後漢天竺沙門迦葉摩騰共竺法護譯奈女耆域因緣經一卷後漢安息三藏安世高譯第一譯兩譯一闕罪業報應教化地獄經一卷後漢安息三藏安世高譯第一譯兩譯一闕龍王兄弟經一卷優婆塞支謙譯第一譯兩譯一闕長者音悅經一卷吳月氏優婆塞支謙譯第一譯兩譯一闕上九經十三卷同帙禪祕要經三卷第二譯三譯二闕七女經一卷吳月氏優婆塞支謙譯八師經一卷吳月氏優婆塞支謙譯第一譯越難經一卷西晉清信士聶承遠譯第一譯三譯二闕所欲致患經一卷西晉三藏竺法護譯第一譯阿闍世王問五逆經一卷西晉沙門釋法炬譯拾遺編入第二譯兩譯一闕五苦章句經一卷東晉西域沙門竺曇無蘭譯第一譯兩譯一闕堅意經一卷後漢安息三藏安世高譯第一譯淨飯王涅槃經一卷宋居士沮渠京聲譯得道梯鄧錫杖經一卷貧窮老翁經一卷宋沙門釋慧簡譯三摩竭經一卷吳天竺沙門竺律炎譯第一譯兩譯一闕蓱沙王五願經一卷吳月氏優婆塞支謙譯第一譯二譯一闕瑠璃王經一卷西晉三藏竺法護譯第二譯兩譯一闕上十五經七十卷同帙生經五卷西晉三藏竺法護譯第一譯義足經二卷吳月支優婆塞支謙譯第一譯上二經七卷同帙八十七部二百二十四卷一十七帙正法念處經七十卷七帙元魏婆羅門瞿曇般若流支譯佛本行集經六十卷六帙隋天竺三藏闍那崛多等譯本事經七卷大唐三藏法師玄奘譯出內典錄興起行經二卷後漢外國三藏康孟詳譯業報差別經一卷隋洋川郡字瞿曇法智譯上三經十卷同帙大安般守意經二卷後漢安息三藏安世高譯陰持入經二卷後漢三藏安世高譯處處經一卷後漢安息三藏安世高譯罵意經一卷後漢安息三藏安世高譯分別善惡所起經一卷後漢安息三藏安世高譯出家緣經一卷後漢安息三藏安世高譯阿鋡正行經一卷後漢安息三藏安世高譯十八泥黎經一卷後漢安息三藏安世高譯法受塵經一卷後漢安息三藏安世高譯禪行法想經一卷後漢安息三藏安世高譯長者子懊惱三處經一卷後漢安息三藏安世高譯建陀國王經一卷後漢安息三藏安世高譯須摩提長者經一卷吳月氏優婆塞支謙譯阿難四事經一卷吳月氏優婆塞支謙譯未生怨經一卷吳月氏優婆塞支謙譯四願經一卷吳月氏優婆塞支謙譯黑氏梵志經一卷吳月氏優婆塞支謙譯猘狗經一卷吳月氏優婆塞支謙譯分別經一卷西晉三藏竺法護譯八關齋經一卷宋居士沮渠京聲譯阿鳩留經一卷孝子經一卷今附西晉錄上二十二經二十四卷同帙五百弟子自說本起經一卷西晉三藏竺法護譯大迦葉本經一卷西晉三藏竺法護譯四自侵經一卷西晉三藏竺法護譯羅云忍辱經一卷西晉沙門釋法炬譯佛為年少比丘說正事經一卷西晉沙門釋法炬譯沙曷比丘功德經一卷西晉沙門釋法炬譯時非時經一卷外國法師若羅嚴譯自愛經一卷東晉西域沙門竺曇無蘭譯中心經一卷東晉西域沙門竺曇無蘭譯見正經一卷東晉西域沙門竺曇無蘭譯大魚事經一卷東晉西域沙門竺曇無蘭譯阿難七夢經一卷東晉西域沙門竺曇無蘭譯呵鵰阿那含經一卷東晉西域沙門竺曇無蘭譯燈指因緣經一卷姚秦三藏鳩摩羅什譯婦人遇辜經一卷乞伏秦沙門釋聖堅譯四天王經一卷宋涼州沙門釋智嚴共寶雲譯摩訶迦葉度貧母經一卷宋天竺三藏求那跋陀羅譯十二品生死經一卷宋天竺三藏求那跋陀羅譯罪福報應經一卷五無返復經一卷宋居士沮渠京聲譯佛大僧大經一卷宋居士沮渠京聲譯耶祇經一卷宋居士沮渠京聲譯末羅王經一卷宋居士沮渠京聲譯摩達國王經一卷宋居士沮渠京聲譯旃陀越國王經一卷宋居士沮渠京聲譯五恐怖世經一卷宋居士沮渠京聲譯弟子死復生經一卷宋居士沮渠京聲譯懈怠耕者經一卷宋沙門釋慧簡譯辯意長者子經一卷元魏沙門釋法場譯無垢優婆夷問經一卷元魏婆羅門瞿曇般若流支譯上三十經三十卷同帙賢者五福經一卷西晉河內沙門白法祖譯天請問經一卷大唐三藏玄奘譯出內典錄僧護經一卷失譯今附東晉錄護淨經一卷今附東晉錄木槵子經一卷今附東晉錄無上處經一卷今附東晉錄盧志長者因緣經一卷今附東晉錄五王經一卷今附東晉錄出家功德經一卷今附東晉錄拾遺編入栴檀樹經一卷今附漢錄頞多和多耆經一卷今附西晉錄普達王經一卷今附西晉錄佛滅度後棺斂葬送經一卷僧祐錄云安公失譯經今附西晉錄鬼子母經一卷今附西晉錄梵摩難國王經一卷今附西晉錄父母恩難報經一卷後漢安息三藏安世高譯孫多耶致經一卷吳月支優婆塞支謙譯新歲經一卷東晉西域沙門竺曇無蘭譯群牛譬經一卷西晉沙門釋法炬譯九橫經一卷後漢安息三藏安世高譯禪行三十七經一卷後漢安息三藏安世高譯比丘避女惡名自殺經一卷西晉沙門釋法炬譯比丘聽施經一卷東晉西域沙門竺曇無蘭譯身觀經一卷西晉三藏竺法護譯拾遺編入無常經一卷大唐天后代三藏義淨譯八無暇有暇經一卷大唐天后代三藏義淨譯長爪梵志請問經一卷大唐天后代三藏義淨譯譬喻經一卷新編入錄略教誡經一卷新編入錄療痔病經一卷新編入錄上三十經三十卷同帙六十一部四百九十三卷五十帙調伏藏者經云勝故祕故佛獨制故如契經中諸弟子說法或諸天說法律則不爾一切佛說自古群錄皆將摩得勒伽善見論等編為正毘奈耶藏今者尋思恐將非當此等並是分部已後諸聖賢等依宗贊述非佛金口所宣又非千聖結集今之撰錄分為二例初明五部正調伏藏次明諸論奈耶眷屬庶根條不雜本末區分幸諸達人重垂刊正摩訶僧祇律四十卷東晉天竺三藏佛陀跋陀羅共法顯譯單本四帙右一經是根本調伏藏即大眾部毘奈耶也佛圓寂後尊者迦葉集千應真於王舍城竹林石室之所結也十誦律六十一卷六帙姚秦三藏弗多羅等譯後毘尼序三卷東晉三藏卑摩羅叉續譯右一經即說一切有部毘奈耶藏佛圓寂後三百年初從上座部之所出也根本說一切有部毘奈耶五十卷五帙新編入錄根本說一切有部苾芻毘奈耶二十卷二帙新編入錄根本說一切有部毘奈耶雜事四十卷四帙新編入錄根本說一切有部尼陀那目得迦十卷一帙新編入錄右四經與十誦律俱是說一切有部然其文理與十誦律非無有異未詳所以又舊云然其文理非無有異未詳所以者謹按義淨三藏南海寄歸傳十誦非是根本律部以是有異如彼廣說五分律三十卷三帙單本右一經即化地部毘奈耶藏佛圓寂後三百年中從說一切有部之所出也四分律六十卷六帙單本右一經即法密部毘奈耶藏佛圓寂後三百年中從化地部之所出也僧祇比丘戒本一卷第二譯僧祇比丘尼戒本一卷單本十誦比丘戒本一卷姚秦三藏鳩摩羅什譯第三譯三譯二闕十誦比丘尼戒本一卷宋長干寺沙門釋法頴集出根本說一切有部戒經一卷新編入錄根本說一切有部苾芻尼戒經一卷五分比丘戒本一卷單本上七經七卷同帙五分比丘尼戒本一卷梁沙門釋明義於建初寺集出寶唱錄拾遺編入四分比丘戒本一卷大唐西太原寺沙門懷素依律集出新編入錄四分比丘尼戒本一卷大唐西太原寺沙門懷素依律集出新編入錄四分僧戒本一卷單本解脫戒本一卷單本沙彌十戒法并威儀一卷失譯今附東晉錄沙彌威儀一卷宋罽賓三藏求那跋摩譯沙彌尼雜戒文一卷失譯今附東晉錄沙彌尼戒經一卷失譯在後漢錄拾遺編入舍利弗問經一卷失譯今附東晉錄單本上十經十卷同帙根本說一切有部百一羯磨十卷一帙新編入錄大沙門百一羯磨法一卷僧祐錄中失譯經今附宋錄十誦羯磨比丘要用一卷宋沙門釋僧璩於揚都中興寺依律撰出優波離問佛經一卷失譯在後漢錄單本五分羯磨一卷大唐大開業寺沙門釋愛同集新編入錄四分雜羯磨一卷曹魏天竺三藏康僧鎧譯拾遺編入曇無德羯磨一卷曹魏安息沙門曇諦譯四分比丘尼羯磨法一卷宋罽賓三藏求那跋摩譯上七經七卷同帙四分律刪補隨機羯磨一卷大唐崇義寺沙門釋道宣集新編入錄四分僧羯磨三卷大唐太原寺沙門懷素依律集出新編入錄四分尼羯磨三卷大唐西太原寺沙門釋懷素依律集出新編入錄上三經七卷同帙大愛道比丘尼經二卷僧祐錄云涼土異經今附北涼錄單本迦葉禁戒經一卷第二譯兩譯一闕犯戒報應輕重經一卷後漢安息三藏安世高譯拾遺編入單本戒銷災經一卷吳月支優婆塞支謙譯優婆塞五戒相一卷宋罽賓三藏求那跋摩譯第一譯兩譯一闕右已上經律正調伏藏已下論等為順前宗故名眷屬其戒心羯磨但依文纂要無增減故列之於前其律攝等據其本文屬有增減輒編於後根本說一切有部毘柰耶頌五卷新編入錄單本根本說一切有部毘柰耶雜事攝頌一卷新編入錄單本根本說一切有部毘奈耶尼陀那目得迦攝頌一卷新編入錄單本五百問事經一卷失譯今附東晉錄拾遺編入上九經十四卷同帙根本薩婆多部律攝二十卷新編入錄單本根本說一切有部毘奈耶藥事二十卷二帙根本說一切有部毘奈耶破僧事二十卷二帙根本說一切有部毘柰耶出家事五卷根本說一切有部毘柰耶安居事一卷根本說一切有部毘奈耶隨意事一卷根本說一切有部毘奈耶皮革事二卷根本說一切有部毘奈耶羯耻那事一卷上五部九卷同帙內欠一卷右此上從藥事下七部共五十卷並三藏沙門義淨從大周證聖元年至大唐景雲二年已來兩京翻譯未入開元釋教錄今搜撿入貞元釋教錄其上律等洛京魏府已來並收入貞元目闕本中載毘尼摩得勒伽十卷宋天竺三藏僧伽跋摩譯鼻柰耶律十卷單本善見律毘婆沙十八卷單本佛阿毘曇經二卷陳天竺三藏真諦譯單本上二經二十卷二帙毘尼母經八卷失譯今附秦錄單本大比丘三千威儀經二卷單本上二經十卷同帙薩婆多毘尼毘婆沙九卷失譯今附秦錄單本律二十二明了論一卷單本上二經十卷同帙三十六部六百九十八卷七十二帙此對法藏諸部不同流布此方比諸為眾今者據其有部根本身論為初足論居次毘沙等支派編末餘部既眾難以科條以俟將來此無先後阿毘曇八揵度論三十卷三帙第一譯阿毘達磨發智論二十卷二帙出內典錄第二譯右上二論同本異譯即是說一切有部對法藏之根本佛圓寂後三百年中論師迦多衍尼子之所造也後代傳人本有廣略此發智論文義具足傳習之者號為身論以餘六論各辯一支有異於身故名為足次編於後諸部繼焉一阿毘達磨法薀足論十二卷一帙出內典錄單本二阿毘達磨集異門足論二十卷二帙出內典錄單本第三施設足論有一萬八千頌尊者大迦多衍那造其論未譯上三足論並佛在世時造四阿毘達磨識身足論十六卷出內典錄單本右一論佛圓寂後一百年尊者提婆設摩阿羅漢造五阿毘達磨品類足論十八卷出內典錄第二譯右一論佛圓寂後三百年中尊者筏蘇蜜多羅眾事分阿毘曇論十二卷宋天竺三藏求那陀羅共菩提舍譯第一譯右二論同本異譯上二論二十卷三帙六阿毘達磨界身足論三卷大唐三藏玄奘譯出翻經圖單本右一論佛圓寂後三百年中尊者世友造與上識身足論共十九卷二帙阿毘曇毘婆沙論六十卷北涼天竺沙門浮陀跋摩共道泰等譯第一譯右此論創百卷成部沙門道挺製序屬魏併涼失四十卷今唯六十卷在但畢第三揵度下五揵度時闕其本新譯之者八蘊並足其八十四卷本及一百九卷者後人分六十卷成非是元來不闕阿毘達磨大毘婆沙論二百卷二十帙出內典錄右上二論同本異譯即釋上發智論佛圓寂後四百年中五百大阿羅漢等於迦濕彌羅國造阿毘達磨俱舍論二十二卷陳天竺三藏真諦譯第一譯阿毘達磨俱舍論本頌一卷出內典錄第二譯真諦譯者闕本上二論二十三卷三帙阿毘達磨俱舍論三十卷三帙出內典錄第二譯右二論及頌同本異譯阿毘達磨順正理論八十卷八帙出內典錄單本阿毘達磨顯宗論四十卷四帙出內典錄單本右二部論與俱舍論頌同釋異並眾賢造阿毘曇心論四卷尊者法勝造單本法勝阿毘曇心論經六卷大德復波扇多造高齊天竺三藏那連提耶舍共法智譯單本上二論十卷同帙雜阿毘曇心論十一卷第四譯四譯三闕上三論俱名阿毘曇心然其所釋廣略有異阿毘曇甘露味論二卷曹魏代譯失論三藏名單本隨相論一卷單本上三論十四卷二帙尊婆須蜜菩薩所集論十卷單本二法度論二卷第二譯入阿毘達磨論二卷出內典錄單本上三論十四卷二帙成實論二十卷訶梨跋摩造單本立世阿毘曇論十卷一帙單本解脫道論十二卷一帙單本舍利弗阿毘曇論二十二卷單本五事毘婆沙論二卷出翻經圖單本上二論二十四卷二帙鞞婆沙論十四卷單本三彌底部論三卷失譯今附秦錄單本上二論十七卷二帙分別功德論四卷失譯在後漢錄單本四諦論四卷辟支佛因緣論二卷失譯今附秦錄單本十八部論一卷新為失譯附三秦錄第一譯部執異論一卷第一譯異部宗輪論一卷出翻經圖第三譯右三論同本異譯上六論十三卷同帙傳記錄者佛圓寂後聖賢弟子之所撰集雖非三藏正典然亦助揚玄化於此之中總為五類一讚佛德二明法真理三述僧行軌四摧邪護法五外宗異執讚佛德者佛所行讚傳釋迦譜等也明法理者修行道地經經律異相等也述僧行者龍樹馬鳴法顯玄奘等傳也摧邪護法者辯正弘明破邪辯惑論等也外宗異計者數勝二論是也以類科分莫過此五五中所辯通大小乘又於此中更開二例梵本翻譯者居先此土傳揚者於後庶東西不雜覽者除疑焉六十八部一百七十三卷一十四帙佛所行讚經傳五卷單本佛本行經七卷宋涼州沙門釋寶雲譯右大周錄編在大乘重譯經中云與六十卷佛本行集經同本異譯者誤也上二集十二卷同帙撰集百緣經十卷一帙出內典錄單本出曜經二十卷單本賢愚經十三卷出翻經圖上二集三十三卷四帙道地經一卷拾遺編入第二譯右一經是後修行道地經之少分異譯修行道地經六卷西晉三藏竺法護譯第三譯三譯一闕右二經同本異譯佛圓寂後七百年西域沙門眾護所撰舊錄編入經者理不然也與後僧伽羅剎集經撰人不殊何得一載正經一編集內例既如此故附此中僧伽羅剎所集經三卷符秦代譯上三集十卷同帙百喻經四卷蕭齊天竺三藏求那地譯菩薩本緣經三卷單本大乘修行菩薩行門諸經要集三卷新編入錄上三集十卷同帙付法藏因緣傳六卷元魏西域三藏吉迦夜共曇曜譯第三譯坐禪三昧經三卷第一譯兩譯一闕又群錄中復有阿蘭若習禪法經二卷云與坐禪三昧經同本異譯亦云羅什法師所出尋閱文句首末全同但為殊名分成兩部既非別譯未可雙行佛醫經一卷吳天竺沙門竺律炎共支越譯拾遺編入單本惟日雜難經一卷吳月支優婆塞支謙譯佛般泥洹摩訶迦葉赴佛經一卷單本菩薩呵色欲法一卷姚秦三藏鳩摩羅什譯第一譯兩譯一闕四品學法經一卷宋天竺三藏求那跋陀羅譯佛入涅槃密迹金剛力士哀戀經一卷失譯迦旃延說法沒盡偈經一卷今附西秦錄單本佛治身經一卷僧祐錄云安公失譯今附西晉錄單本拾遺編入治意經一卷僧祐錄云安公失譯經今附西晉錄上十一集十八卷同帙雜寶藏經八卷單本那先比丘經二卷第一本上二集十卷同帙五門禪經要用法一卷宋罽賓三藏曇摩蜜多譯拾遺編入第二譯達摩多羅禪經二卷單本右達摩多羅及佛大先所造先罽賓人也彼國禪匠佛陀跋陀羅師智嚴往遊西域亦於先所學禪從坐禪三昧下一十四經周錄之中編在經內今以並非佛說移之於此其雜寶藏經雖集佛語兼雜餘緣非全佛說故編集內禪法要解二卷姚秦三藏鳩摩羅什譯禪要呵欲經一卷後漢失譯拾遺編入內身觀章句經一卷後漢失譯拾遺編入單本法觀經一卷西晉三藏竺法護譯拾遺編入思惟要略法一卷姚秦三藏鳩摩羅什譯拾遺編入第二譯兩譯一闕十二遊經一卷東晉西域沙門迦留陀伽譯拾遺編入第二譯三譯二闕舊雜譬喻經二卷吳天竺三藏康僧會譯拾遺編入單本雜譬喻經一卷後漢月支三藏支婁迦讖譯拾遺編入單本上十集十三卷同帙雜譬喻經二卷失譯在後漢錄雜譬喻經一卷姚秦三藏鳩摩羅什譯拾遺編入單本阿育王譬喻經一卷失譯今附東晉錄阿育王經十卷梁扶南三藏僧伽婆羅譯上四集十四卷同帙阿育王傳七卷西晉安息三藏安法欽譯第一譯右二傳同本異譯佛圓寂後一百餘年育王出世方有此傳大周錄中編在大乘經中者誤也阿育王息懷目因緣經一卷符秦天竺三藏曇摩難提於秦代譯拾遺編入第二譯三譯二闕四阿含暮抄解二卷拾遺編入上三集十卷同帙法句經二卷第一譯兩譯一闕阿毘曇毘婆沙論第一云如法句經世尊於處方邑為眾生故種種演說尊者達摩多羅於佛滅後種種說中無常義者立無常品乃至梵志義者立梵志品故知此經是法救撰周入藏錄編在大乘經中及集傳內前後重載誤之甚也法句譬喻經四卷第二譯兩譯一闕右與前法句經明同異前經但纂偈句不兼長行今此後經兼說偈之由起有某因緣世尊方說比前偈文此略不備又前後偈文互有增減周錄編在大乘經中者誤也迦葉結經一卷拾遺編入第一譯三譯二闕撰集三藏及雜藏傳一卷失譯今附東晉錄單本拾遺編入三慧經一卷今附涼錄單本拾遺編入阿毘曇五法行經一卷拾遺編入單本阿含口解十二因緣經一卷單本小道地經一卷單本文殊師利發願經一卷拾遺編入單本六菩薩名一卷後漢失譯一百五十讚佛頌一卷新編入錄單本讚觀世音菩薩頌一卷大唐天后代佛授記沙門釋智慧譯拾遺編入單本上十二集十六卷同帙無明羅剎集一卷拾遺編入單本今附秦錄失譯馬鳴菩薩傳一卷姚秦三藏鳩摩羅什譯龍樹菩薩傳一卷姚秦三藏鳩摩羅什譯提婆菩薩傳一卷姚秦三藏鳩摩羅什譯婆藪槃豆法師傳一卷陳天竺三藏真諦譯拾遺編入第二譯龍神菩薩為禪陀迦王說法要偈一卷宋罽賓三藏求那跋摩譯出唐舊錄第一譯勸發諸王要偈一卷拾遺編入第二譯龍樹菩薩勸誡王頌一卷新編入錄第三譯右三集同本異譯賓頭盧跋羅闍為優陀延王說法經一卷單本又有賓頭盧為王說法經一卷文與此同故不雙出請賓頭盧法一卷宋沙門釋慧簡譯分別業報略一卷大勇菩薩撰宋天竺三藏僧伽跋摩譯拾遺編入單本迦丁比丘說當來變經一卷僧祐錄中失譯經今附宋錄拾遺編入單本大阿羅漢難提蜜多羅所說法住記一卷出內典錄單本金七十論三卷單本右一論外道迦毘羅仙人造明二十五諦所謂數論經中云迦毘羅論是也勝宗十句義論一卷大唐三藏玄奘譯右一論勝者慧月造明十句義中云衛世師論是也上十五集十七卷同帙四十四部四百二十二卷五十帙大佛名經一十六卷或十四卷釋迦譜十卷蕭齊建初寺沙門釋僧祐錄出房錄新編入藏釋迦氏略譜一卷大唐西明寺沙門釋道宣撰釋迦方志二卷大唐西明寺沙門釋道宣撰上三集十三卷二帙上帙七下帙六經律異相五十卷五帙梁天監十五年勅沙門寶唱等撰出長房錄新編入藏陀羅尼品集十卷一帙諸經要集二十卷大唐西明寺沙門釋玄煇撰新編入藏上一集二十卷分為三帙出三藏記集十五卷梁建初寺沙門釋僧祐錄出長房錄新編入藏眾經目錄七卷隋開皇十四年勅翻經沙門法經等撰出長房錄新編入藏上二集二十二卷二帙開皇三寶錄十五卷隋開皇七年翻經學士成都費長房撰眾經目錄五卷隋仁壽二年勅翻經沙門及學士等撰上二集二十卷二帙大唐內典錄十卷一帙續大唐內典錄一卷新編入藏古今譯經圖紀四卷新編入藏續古今譯經圖紀一卷新編入藏大周刊定眾經目錄十五卷新編入藏上四集二十一卷二帙開元釋教錄二十卷二帙新編入藏續開元釋教錄一部三卷編入目錄貞元新定釋教目錄三十卷三帙新編入藏一切經音義二十五卷新譯大方廣佛花嚴經音義二卷新編入藏上二集二十七卷四帙大唐西域記十二卷集古今佛道論衡四卷或二卷出內典錄新編入藏續集古今佛道論衡一卷新編入藏上三集十七卷二帙東夏三寶感通錄三卷大唐西明寺沙門釋道宣撰出內典錄集沙門不拜俗儀六卷出內典錄新編入藏上二集九卷同帙大唐慈恩寺三藏法師傳十卷一帙新編入錄大唐西域求法高僧傳二卷法顯傳一卷東晉沙門釋法顯自記遊天竺事高僧傳十四卷出長房錄上三集十七卷二帙續高僧傳三十卷大唐西明寺沙門釋道宣撰出內典錄新編入藏上一集三十卷分為四帙辯正論八卷一帙破邪論二卷出內典錄新編入藏別傳三卷法琳撰甄正論三卷大唐天后代佛授記寺沙門釋玄嶷撰新編入藏十門辯惑論二卷大唐大興善寺沙門釋復禮撰新編入藏弘明集十四卷梁建初寺沙門釋僧祐撰上五集二十四卷二帙廣弘明集三十卷大唐西明寺沙門釋道宣撰出內典錄新編入藏上一集三十卷分為四帙集諸經禮懺儀二卷大唐西崇福寺沙門釋智昇撰新編入藏大唐南海寄歸內法傳四卷大唐三藏義淨撰新編入藏比丘尼傳四卷梁莊嚴寺沙門釋寶唱撰新編入藏別說罪要行法一卷大唐三藏義淨撰受用三水要法一卷大唐三藏義淨撰護命放生軌儀一卷大唐三藏義淨撰上六集十三卷同帙從大佛名經及釋迦譜下四十四部合四百二十二卷並是此方賢德撰集然於大法裨助光揚季代維持寔為網要故編此錄繕布流行若寫藏經隨情取捨諸傳記雖涉釋宗非護法者此中不錄都計小乘經律論及賢聖集傳見流行者總四百五十九部合二千四百二卷二百三十四帙沙門法琳傳三卷沙門彥琮撰右一部傳舊錄云明勅禁斷不許流行故不編載今詳此意蓋在一時然不入格文望許編入貞元目錄有譯無本者謂三藏教文及聖賢集傳名存本闕之類也自聖教東移殆乎千祀質文亟改鐘鼎屢遷重以周武陵夷緇徒喪滅致使法燈藏耀慧日韜光三藏要文多從散缺或東都近譯未達西京或創出本稀尋求匪獲詎聞精奧空閱名題引領既勞撫膺奚及今者討求諸錄備載遺亡冀望多賢共垂詢訪合大小乘經律論及聖賢集傳闕本者總一千五十五部二千三十卷大乘經闕本大乘論闕本小乘經闕本小乘律闕本小乘論闕本聖賢集傳闕本吳品經五卷天竺三藏康僧會譯第三譯新道行經十卷第四譯右按長房等錄竺法護譯中更有小品經七卷者不然護公既有新道行經不合別錄中有大智度無極經四卷亦云護公所出既與道行同本更亦不合別翻既並繁重故不存也大智度經四卷東晉西域三藏祇多蜜譯右三經與大般若第四會同本前後八譯五本在藏三本闕濡首菩薩無上清淨分衛經二卷後漢臨淮沙門嚴佛調譯第一譯右一經與大般若第八會同本前後三譯兩本在藏一本闕仁王般若經一卷西晉三藏竺法護譯第一譯仁王般若經一卷梁天竺三藏真諦譯右前後三譯一本在藏二本闕般若波羅蜜多那經一卷大唐天后代天竺三藏菩提流志譯新編入錄右與大明呪經等同本前後三譯兩本在藏一本闕道行經一卷後漢天竺沙門竺佛朔譯右一經雖名道行卷部全小不可與前道行等以為同本且別記之摩訶般若波羅蜜呪經一卷吳月支優婆塞支謙譯摩訶般若隨心經一卷大唐天后代于闐三藏實叉難陀譯新編入錄右吳品經下十部二十七卷般若部中闕本無量壽經二卷後漢安息三藏安世高譯第一譯無量清淨平等覺經二卷曹魏西域三藏帛延譯第五譯右長房等錄帛延譯中更有平等覺經一卷即是前經無繁重載無量壽經二卷西晉三藏竺法護譯第六譯無量壽至真等正覺經一卷東晉外國沙門竺法力譯第七譯新無量壽經二卷第八譯新無量壽經二卷宋涼州沙門譯寶曇譯第九譯新無量壽經二卷宋罽賓三藏曇摩蜜多譯出真寂寺錄第十譯右七經與大寶積第五無量壽會同本此經十一譯四本在藏七本闕阿閦佛剎諸菩薩學成品經二卷東晉沙門支道根譯第三譯右一經與第六不動如來會同本前後三譯二存一闕法界體性無分別經二卷姚秦三藏鳩摩羅什譯出法上錄第一譯右一經與第八法界體性會同本前後兩譯一存一闕普門品經一卷東晉西域三藏祇多蜜譯第二譯右一經與第十文殊普門會同本前後三譯兩在一闕嚴淨佛土經二卷第二譯右一經與第十五文殊授記會同本前後三譯二存一闕菩薩藏經三卷西晉三藏竺法護譯第一譯右一經與第十七富樓會同本前後兩譯一存一闕法鏡經二卷第二譯右長房等錄支謙所譯更有郁伽長者經二卷即法鏡經是不繁重載郁伽羅越問菩薩經一卷西晉河內沙門白法祖譯第五譯郁伽長者所問經一卷宋罽賓三藏曇摩蜜多譯第六譯右三經與第十九郁伽長者會同本前後六譯三存三闕妙慧童女所問經一卷大唐天后代天竺三藏菩提流志譯新編入錄第三譯右一經與第三十妙慧童女會同本前後四譯存三闕一阿闍世王女阿術達菩薩經一卷吳月支優婆塞支謙譯第一譯阿術達經一卷東晉西域三藏祇多蜜譯第三譯阿術達菩薩經一卷第四譯右三經與第三十二無畏德菩薩會同本前後五譯二存二闕如幻三昧經二卷後漢安息三藏安世高譯第一譯如幻三昧經二卷東晉西域三藏祇多蜜譯第三譯如幻三昧經二卷前涼月支優婆塞支施崙譯出首楞嚴後記第四譯新編入藏聖善住意天子所問經四卷隋天竺三藏闍那崛多譯第六譯右四經與第三十六善住意天子會同本前後七譯三存四闕慧上菩薩問大善權經二卷後漢臨淮沙門嚴佛調譯第一譯大善權經二卷第四譯慧上菩薩問大善權經二卷北涼西域三藏伽陀譯第五譯右三經與第三十八大乘方便會同本前後五譯二存三闕彌勒所問大願經一卷第二譯右一經與第四十二彌勒所問會同本前後三譯二存一闕菩薩淨行經二卷吳天竺三藏康僧會譯別品初譯右一經與第四十七寶髻菩薩會同本此是大集寶髻品除其本經前後兩譯一存一闕勝鬢經一卷第一譯右一經與第四十八勝鬘夫人會同本前後三譯一闕寶積經三卷周宇文代三藏禪師闍那耶舍釋右一經雖云寶積既無本可挍不知與何會同本且記於末從無量壽經下三十部五十四卷寶積部中闕本大方等大集經二十七卷後漢月支三藏支婁迦讖譯第一譯大方等大集經三十卷第二譯右二經同本前後三譯一本在藏兩本闕虛空藏菩薩經一卷第二譯右一經前後四譯三存一闕般舟三昧經二卷第二譯般舟三昧經一卷出靜泰錄第三譯般舟三昧念佛章經一卷是行品別翻第四譯般舟三昧經二卷第六譯右四經同本前後七譯三存四闕阿差末菩薩經四卷吳天竺沙門維祇難譯第一譯阿差末菩薩經四卷第二譯無盡意經十卷宋天竺三藏竺法護譯第五譯右三經同本前後五譯二本藏存三本闕小阿差末經二卷吳月支優婆塞支謙譯右一經既加小字與前諸經應非同本方等主虛空藏經八卷乞伏秦沙門釋聖堅譯右一經是大集虛空藏品異譯藏中縱有乃是別生虛空藏品無讖所翻非異譯者或即此經是無讖譯非聖堅出定意天子所問經五卷周宇文代三藏禪師闍那耶舍譯從大集經下一十三部九十七卷大集部中闕本入如來智不思議經三卷周宇文代三藏禪師闍那耶舍譯出翻經圖第二譯右一經前後四譯三存一闕菩薩十地經一卷西晉三藏竺法護譯第一譯大方廣菩薩十地經一卷第二譯十地經一卷東晉西域三藏祇多蜜譯第三譯右三經同本前後五譯二存三闕大方廣不生不滅經一卷大唐天后代于闐三藏實叉難陀譯大方廣如來難思議境界經一卷大唐天后代于闐三藏實叉難陀譯佛藏大方等經一卷宋沙門釋道嚴譯右一經隋代沙門法經錄云花嚴經明難品異譯今闕此經菩薩本業經一卷第二譯右兼本品前後五譯四本在藏一本闕菩薩十法住經第二譯右兼本品前後五譯四本在藏一本闕十住經十二卷西晉清信士聶道真譯第三譯右兼本品前後五譯四本在藏一本闕羅摩伽經三卷曹魏西域三藏安賢譯第一譯羅摩伽經一卷第四譯右兼本品前後五譯三本在藏二本闕從入如來智不思議經下一十二部十七卷花嚴部中闕梵般泥洹經二卷後漢月支三藏支婁迦讖譯第一譯大般涅槃經二卷曹魏外國三藏安法賢略前品為三卷第一譯大般泥洹經二卷北涼雍州沙門智猛於涼州譯第六譯般泥洹經二十卷吳優婆塞支謙譯序品哀歎品為二卷第二譯右兼涅槃大本及新譯後分前後七譯三本在藏四本闕從梵般泥洹經下四部二十六卷涅槃部中闕本蜀普曜經八卷普曜經八卷宋沙門智嚴共寶雲譯第三譯右二經與方廣莊嚴經同本前後四譯二存二闕無量義經一卷宋天竺三藏求那跋陀羅譯第一譯右一經前後兩譯一存一闕法華三昧經六卷出翻經圖第一譯薩芸芬陀利經六卷第二譯方等法華經五卷第四譯右三經同本兼及添品前後六譯三存三闕佛以三車喚經一卷吳月支優婆塞支謙譯右一經出法華經中異譯應是譬品古維摩詰經二卷後漢臨淮沙門嚴佛調譯第一譯異毘摩羅詰經三卷西晉西域優婆塞竺叔蘭譯第三譯維摩詰所說法門經一卷第四譯維摩詰經四卷東晉西域三藏祇多蜜譯第五譯右四經同本前後七譯三存四闕大方等頂王經一卷第二譯右一經前後四譯三存一闕閑居經十卷西晉三藏竺法護譯第一譯悲華經十卷北涼沙門釋道龔譯第三譯右二經同本前後四譯二存二闕佛昇忉利天為母說法經一卷宋罽賓三藏曇摩蜜多譯第三譯右一經前後三譯二存一闕大乘寶雲經八卷第二譯右一經前後三譯二存一闕等集三昧經一卷第二譯右一經前後三譯二存一闕持人菩薩經三卷第二譯右一經前後三譯二存一闕文殊師利現寶藏經二卷西晉安息三藏安法欽第三譯文殊師利現寶藏經二卷西晉沙門支法度譯第三譯右二經同本前後四譯二存二闕楞伽經四卷第一譯右一經前後四譯三存一闕大方等無相經五卷第二譯右一經前後兩譯一存一闕諸法無行經一卷第二譯右一經前後三譯二存一闕阿闍貰王經二卷西晉安息三藏安法欽譯第三譯更出阿闍世王經二卷第四譯右竺法護大康七年譯普超經此後再翻故題更出阿闍世經二卷姚秦三藏鳩摩羅什譯第五譯右三經同本兼放鉢經前後六譯三存三闕月燈三昧經一卷後漢安息三藏安世高譯第一別譯右兼大本前後三譯兩存一闕象腋經一卷後漢月支三藏支婁迦讖譯出法上錄第一譯無所悕望經一卷東晉西域三藏祇多蜜譯第三譯右二經同本前後四譯二存二闕上金光首經一卷右一經與大淨法門經等同本前後三譯二存一闕阿彌陀佛偈一卷右與後出阿彌陀偈同本前後兩譯一存一闕觀無量壽佛經一卷宋罽賓三藏曇摩蜜多譯出寶唱錄第二譯右一經前後兩譯一存一闕小無量壽經一卷第二譯右與阿彌陀經等同本前後三譯二存一闕彌勒成佛經一卷西晉三藏竺法護譯第一譯右一經前後兩譯一存一闕彌勒當來下生經一卷今附西晉錄第一譯彌勒作佛時事經一卷彌勒下生經一卷梁天竺三藏真諦譯第五譯右三經同本前後六譯三存三闕諸法勇王經一卷後漢月支三藏支婁迦讖譯出法上錄第一譯右一經前後三譯二存一闕權方便經一卷吳天竺三藏康僧會譯第一譯樂瓔珞莊嚴方便經一卷第四譯右二經同本前後四譯二存二闕睒本起經一卷第二譯右兼六度本經前後四譯三存一闕無字寶篋經一卷第二譯右一經前後四譯三存一闕失利越經一卷右一經與月光童子經等同本前後四譯三存一闕長者子誓經一卷菩薩誓經一卷宋居士沮渠京聲譯第五譯右二經同本前後五譯三存二闕犢牛經一卷東晉西域沙門竺曇無蘭譯第三譯浮光經一卷東晉西域三藏祇多蜜譯第四譯右二經同本前後四譯二存二闕不莊校女經一卷吳月支優婆塞支謙譯第一譯腹中女聽經一卷蕭齊沙門釋法化誦出第五譯右二經同本前後五譯三存二闕十二因緣經一卷後漢安息三藏安世高譯第一譯闕城十二因緣經一卷第二譯十二因緣經一卷第四譯十二因緣經一卷蕭齊天竺三藏求那毘地譯第五譯右四經同本前後六譯四存二闕異了本生死經一卷右一經前後三譯二存一闕如來獨證自誓三昧經一卷東晉西域三藏祇多蜜譯第三譯右一經前後三譯二存一闕八吉祥經一卷宋天竺三藏求那跋陀羅譯第三譯右一經前後五譯四存一闕不空羂索呪心經一卷大唐天后代天竺三藏菩提流志譯出大周錄第三譯右一經新舊廣略總四譯三存一闕大孔雀王神呪經一卷東晉西域三藏帛尸梨蜜多羅譯第一譯孔雀王雜神呪經一卷第二譯孔雀王呪經一卷東晉西域沙門竺曇無蘭譯第三譯右三經同本前後八譯五存三闕無端底持經一卷第二譯阿難目佉經一卷西晉安息三藏安法欽譯第三譯無量破魔陀羅尼經一卷第四譯右三經同本前後十一譯八存三闕無厓際持法門經一卷第二譯右一經前後三譯二存一闕陀羅尼章句經一卷東晉失譯第三譯右一經與持句神呪經等同本前後四譯三存一闕離垢淨光陀羅尼經一卷大唐天后代于闐三藏實叉難陀譯右一經前後兩譯一存一闕請觀世音經一卷姚秦三藏鳩摩羅什譯第一譯右一經前後兩譯一存一闕內藏經一卷第二譯右一經前後兩譯一存一闕溫室洗浴眾僧經一卷第二譯右一經前後兩譯一存一闕又須賴經一卷曹魏西域三藏白延譯第一譯須賴經一卷第二譯貧子須賴經一卷第四譯右三經同本前後四譯一存三闕道樹三昧經二卷失譯出支敏度錄今附東晉錄第二譯右一經與私呵昧經同本前後兩譯一存一闕菩薩所生地經一卷第二譯右一經前後兩譯一存一闕四不可得經一卷後漢安息三藏安世高譯第一譯右一經前後兩譯一存一闕梵女首意經一卷宋沙門釋勇公譯第二譯右一經前後兩譯一存一闕光明三昧經一卷後漢月支三藏支婁迦讖譯出僧祐錄第一譯右一經與成具光明定意經同本前後兩譯一存一闕寶網經一卷第二譯右一經前後兩譯一存一闕菩薩緣身五十事經一卷第二譯右一經前後兩譯一存一闕菩薩修行經一卷吳月支優婆塞支謙譯第一譯菩薩修行經一卷第二譯右二經同本前後三譯一存二闕福田經一卷第二譯右一經前後兩譯一存一闕大方等如來藏經一卷西晉沙門法立共法炬譯第一譯大方等如來藏經一卷第二譯右二經同本前後三譯一存二闕佛語經一卷第二譯右一經前後兩譯一存一闕金色王經一卷元魏天竺三藏曇摩流支譯第一譯右一經前後兩譯一存一闕演道俗業經一卷吳月支優婆塞支謙譯第一譯右一經前後兩譯一存一闕百佛名經一卷西晉三藏竺法護譯第一譯右一經前後兩譯一存一闕稱揚諸佛功德經三卷姚秦三藏鳩摩羅什譯第一譯現在佛名經三卷第二譯右二經同本前後三譯一存二闕須真天子經一卷第二譯右一經前後兩譯一存一闕大摩耶經一卷後漢西域三藏支曜譯第一譯右一經前後兩譯一存一闕除災患經一卷曹魏西域三藏白延譯第一譯右一經前後兩譯一存一闕孛本經二卷後漢月支三藏支婁迦讖譯第一譯孛經一卷乞伏秦沙門釋聖堅譯第三譯右二經同本前後三譯一存二闕光世音大勢至受決經西晉三藏竺法護譯第一譯觀世音授記經一卷第二譯右二經同本前後三譯一存二闕海龍王經四卷第二譯右一經前後兩譯一存一闕首楞嚴經二卷後漢月支三藏支婁迦讖譯第一譯方等首楞嚴經二卷第二譯蜀首楞嚴經二卷後出首楞嚴經二卷首楞嚴經二卷曹魏西域三藏白延譯第五譯勇伏定經二卷西晉三藏竺法護譯第六譯首楞嚴經二卷西晉西域優婆塞竺叔蘭譯第七譯首楞嚴經二卷出首楞嚴後記第八譯新編入錄右八經同本前後九譯第九本存前八竝闕普賢觀經一卷東晉西域三藏祇多蜜譯第一譯觀普賢菩薩經一卷第二譯右二經同本前後三譯一存二闕藥王藥上菩薩觀經一卷後漢安息三藏世高譯第一譯右一經前後兩譯一存一闕無思議光孩童菩薩經一卷西晉三藏竺法護譯第一譯右一經前後兩譯一存一闕十地斷結經八卷後漢天竺三藏竺法蘭於白馬寺譯第一譯右一經前後兩譯一存一闕諸佛要集經二卷第二譯右一經前後兩譯一存一闕未曾有因緣經二卷姚秦三藏鳩摩羅什譯出法上緣第一譯右一經前後兩譯一存一闕瓔珞經十二卷東晉西域三藏祇多蜜譯第一譯右一經前後兩譯一存一闕超日明三昧經二卷西晉三藏竺法護譯第一譯右一經前後兩譯一存一闕賢劫經七卷第二譯右一經前後兩譯一存一闕賢劫千佛名經一卷右一佛名出賢劫經中異譯闕本淨度三昧經一卷宋沙門釋智嚴譯第一譯淨度三昧經一卷第二譯淨度三昧經一卷宋天竺三藏求那跋陀羅什譯第三譯淨度三昧經一卷第四譯右四經同本異譯并闕思意經一卷後漢臨淮沙門嚴佛調譯第一譯益意經一卷第二譯右二經同本異譯竝闕照明三昧經一卷西晉三藏竺法護譯第一譯照明三昧經一卷第二譯右二經同本異譯並闕惟明二十偈經一卷吳月支優婆塞支謙譯第一譯惟明二十偈經一卷第二譯右二經同本異譯竝闕空淨天感應三昧經一卷後漢安息三藏安世高譯第一譯空淨三昧經一卷宋沙門釋勇公譯第一譯右二經同本異譯竝闕法滅盡經一卷吳月支優婆塞支謙譯第一譯法沒盡經一卷第二譯右二經同本異譯並闕從蜀普曜經下一百三十一部二百五十三卷除五大部外諸重譯經闕本二百八部大方便報恩經一卷後漢月支三藏支婁迦讖譯卒逢賊結衣帶呪經一卷後漢安息三藏安世高譯呪賊經一卷後漢安息三藏安世高譯十四意經一卷後漢安息三藏安世高譯七佛神呪經一卷吳月支優婆塞支謙譯摩訶精進經一卷吳月支優婆塞支謙譯十二門大方等經一卷吳月支優婆塞支謙譯佛從上所三十偈經一卷吳月支優婆塞支謙譯菩薩二百五十法經一卷吳西域三藏康僧會譯諸神呪經三卷文殊師利菩薩經一卷西晉三藏竺法護譯小郁伽經一卷西晉三藏竺法護譯諸方佛名功德經一卷西晉三藏竺法護譯十方佛名經一卷西晉三藏竺法護譯慈仁問八十種好經一卷西晉三藏竺法護譯三十二相因緣經一卷西晉三藏竺法護譯嚴淨定經一卷西晉三藏竺法護譯寶地女經一卷西晉三藏竺法護譯金益長者子經一卷西晉三藏竺法護譯離垢蓋經一卷西晉三藏竺法護譯慧明經一卷西晉三藏竺法護譯眾祐經一卷西晉三藏竺法護譯三轉日明經一卷西晉三藏竺法護譯十等藏經一卷西晉三藏竺法護譯決道俗經一卷西晉三藏竺法護譯󱭧眾德本經一卷西晉三藏竺法護譯小法沒盡經一卷西晉三藏竺法護譯猛施經一卷西晉三藏竺法護譯目連上淨居天經一卷西晉三藏竺法護譯惟逮菩薩經一卷西晉河內沙門白法祖譯檀特陀羅尼經一卷西晉河內沙門白法祖譯如來興顯經一卷西晉河內沙門白法祖譯善推經一卷西晉河內沙門白法祖譯海龍王經一卷西晉河內沙門白法祖譯持心梵志經一卷西晉河內沙門白法祖譯諸經菩薩名經一卷西晉沙門釋法炬譯正意經一卷西晉沙門釋法炬譯明帝釋施經一卷西晉沙門釋法炬譯寂意菩薩願經一卷西晉清信士聶道真譯菩薩求五眼法經一卷西晉清信士聶道真譯菩薩道行六法經一卷西晉清信士聶道真譯菩薩初地經一卷西晉清信士聶道真譯菩薩十道地經一卷西晉清信士聶道真譯文殊師利與離意女論議經一卷西晉清信士聶道真譯菩薩離行法一卷西晉清信士聶道真譯菩薩所行四法一卷西晉清信士聶道真譯菩薩宿命經一卷西晉清信士聶道真譯七佛所結麻油述呪經一卷東晉西域沙門竺曇無蘭譯大神母結誓呪經一卷東晉西域沙門竺曇無蘭譯伊洹法願神呪經一卷東晉西域沙門竺曇無蘭譯解日厄神呪經一卷東晉西域沙門竺曇無蘭譯六神名神呪經一卷東晉西域沙門竺曇無蘭譯檀特羅麻油述神呪經一卷東晉西域沙門竺曇無蘭譯麻油述呪經一卷東晉西域沙門竺曇無蘭譯摩尼羅亶神呪案摩經東晉西域沙門竺曇無蘭譯醫王惟婁延神呪經一卷東晉西域沙門竺曇無蘭譯龍王呪水浴經一卷東晉西域沙門竺曇無蘭譯十八龍王神呪經一卷東晉西域沙門竺曇無蘭譯請雨呪經一卷東晉西域沙門竺曇無蘭譯止雨呪經二卷東晉西域沙門竺曇無蘭譯嚫水經一卷東晉西域沙門竺曇無蘭譯幻師阿夷鄒神呪經一卷東晉西域沙門竺曇無蘭譯呪水經一卷東晉西域沙門竺曇無蘭譯藥呪經一卷東晉西域沙門竺曇無蘭譯呪毒經一卷東晉西域沙門竺曇無蘭譯呪時氣病經一卷東晉西域沙門竺曇無蘭譯呪小兒經一卷東晉西域沙門竺曇無蘭譯呪齒經一卷東晉西域沙門竺曇無蘭譯呪牙痛經一卷東晉西域沙門竺曇無蘭譯呪眼痛經一卷東晉西域沙門竺曇無蘭譯五眼文經一卷東晉西域沙門竺曇無蘭譯淨六波羅蜜經一卷禪經四卷東晉西域三藏祇多蜜譯法沒盡經一卷東晉西域三藏祇多蜜譯菩薩普處經三卷姚秦涼沙門竺佛念譯善信摩訶神呪經三卷姚秦三藏鳩摩羅什譯持地經一卷姚秦三藏鳩摩羅什譯觀佛三昧經一卷姚秦三藏鳩摩羅什譯差摩經一卷姚秦三藏罽賓曇無耶舍於晉代譯功德寶光菩薩經一卷無憂王經一卷宋天竺三藏求那跋陀羅譯本行六波羅蜜經一卷宋天竺三藏求那跋陀羅譯中陰經一卷宋居士沮渠京聲譯觀世音經一卷宋居士沮渠京聲譯海意經一卷宋天竺三藏竺法眷譯如來恩智不思議經五卷宋天竺三藏竺法眷譯寶頂經五卷宋天竺三藏竺法眷譯三蜜底耶經一卷宋天竺三藏竺法眷譯觀世音懺悔除罪呪經一卷蕭齊西域三藏達摩提譯菩薩四法經一卷元魏婆羅門瞿曇般若流支譯寶意猫兒經一卷元魏婆羅門瞿曇般若流支譯佛頂呪經並功能一卷周宇文代天竺三藏闍那耶舍等譯金色仙人問經二卷周宇文代天竺三藏闍那崛多譯諸佛護念經十卷隋天竺三藏闍那崛多等譯阿吒那智呪經十卷大唐天竺三藏那提龍朔年慈恩寺中譯妙德婆羅門女問佛轉何法輪經一卷今疑有德女所問大乘經即是新編入錄智猛長者問經一卷新編入錄佛入毘耶離除一切鬼病經一卷新編入錄那耶經一卷新編入錄大陀羅尼經一卷新編入錄文殊師利呪法藏經一卷一字呪王經一卷大唐天后代天竺三藏菩提流志譯新編入錄無迦略曳菩薩造廣大摩尼祕密善住經一卷大唐天后代天竺三藏菩提流志譯新編入錄菩薩出生四法經一卷大唐天后代于闐三藏實叉難陀譯新編入錄梵本經四卷泥洹後千歲變記經四卷諸經佛名二卷是後漢失譯三千佛名經一卷後漢失譯稱揚百七十佛名經一卷後漢失譯南方佛名經一卷後漢失譯滅罪得福佛名經一卷後漢失譯觀世音所說行法經一卷是呪經後漢失譯薩陀波崙菩薩求深般若圖像經一卷後漢失譯受持佛名不墮惡道經一卷後漢失譯五龍呪毒經一卷後漢失譯取血氣神呪經一卷後漢失譯呪賊呪法一卷後漢失譯七佛安宅神呪經一卷後漢失譯阿惟越致轉經十八卷魏吳失譯摩訶乘經十四卷魏吳失譯摩訶衍優波提舍經五卷魏吳失譯三昧王經五卷魏吳失譯梵王請問經五卷魏吳失譯佛從兜率降下中陰經四卷魏吳失譯四天王經四卷魏吳失譯魔王請問經四卷魏吳失譯釋提桓因所問經三卷魏吳失譯大梵天王請轉法輪經三卷魏吳失譯法華光瑞菩薩現壽經三卷魏吳失譯普賢菩薩答難二千經三卷魏吳失譯梵天王請佛千首經二卷魏吳失譯菩薩常行經一卷魏吳失譯熒火六度經一卷魏吳失譯內禪波羅蜜經一卷魏吳失譯六波羅蜜經一卷魏吳失譯大總持神呪經一卷魏吳失譯方等陀羅尼經一卷西晉失譯寶嚴經一卷西晉失譯五福德經一卷西晉失譯內藏大方等經一卷小阿闍世經一卷小須賴經一卷僧祐錄云安公失譯經目佉經一卷僧祐錄云安公失譯經菩薩道地經一卷菩薩本行經一卷大珍寶積惟日經一卷墮迦羅問菩薩經一卷菩薩等行經一卷四無畏經一卷權變經一卷十漚惒經一卷七言禪利經一卷菩薩十漚惒經一卷大忍辱經十卷北涼失譯金輪王經一卷北涼失譯賢劫五百佛名一卷北涼失譯十方佛名經一卷華嚴淨經一卷三十七品經一卷七佛各說偈一卷乳王如來經一卷現十方佛名經一卷過去諸佛名經一卷千五百佛名經一卷五百七百佛名經一卷觀世音成佛經一卷文殊因緣經一卷文殊本願經一卷文殊觀經一卷彌勒須河經一卷道師問佛經一卷颰陀菩薩百二十難經一卷持身菩薩經一卷賢首菩薩二百問經一卷金剛女菩薩經一卷菩薩從兜率天降中陰經一卷菩薩行喜經一卷菩薩淨本業經一卷菩薩初業經一卷菩薩四事經一卷菩薩十六願經一卷菩薩十五德行經一卷菩薩教法經一卷菩薩出入諸則經一卷菩薩母姓字經一卷菩薩家姓經一卷菩薩比丘尼經一卷菩薩經一卷菩薩作六牙象本事經一卷菩薩師子王經一卷浴像功德經一卷陀隣尼目佉經一卷禮敬諸塔經一卷般若波羅蜜偈經一卷佛清淨偈經一卷太子出國二十偈經一卷佛十力偈一卷十方佛神呪一卷四天王神呪一卷十二因緣結縷神呪一卷摩訶神呪一卷移山神呪一卷降魔神呪一卷威德陀羅神呪一卷和摩吉神呪一卷十方佛名下五十二經並是梁僧祐錄中新集失譯今附宋錄從梵本經下失譯諸經群錄之中但題名目久虧其本無可披尋大小二乘實難詮定且粗分判尚多參涉幸諸明士詳而正之二十二部二十五卷梵網經二卷後漢西域三藏康孟詳譯第一譯右前後兩譯一本在藏一本闕菩薩瓔珞本業經二卷宋沙門釋智嚴譯瓔珞本業經二卷宋沙門釋道嚴譯右前後三譯一本在藏二本闕菩薩戒本一卷姚秦三藏鳩摩羅什譯第一譯右前後三譯二存一闕文殊師利淨律經一卷西晉清信士聶道真譯右前後四譯三存一闕菩薩齋法經一卷西晉三藏竺法護譯菩薩正齋經一卷東晉西域三藏祇多蜜譯第三譯右與菩薩受齋經同本前後三譯一存二闕文殊悔過經一卷姚秦三藏鳩摩羅什譯右前後兩譯一存一闕舍利弗悔過經一卷西晉三藏竺法護譯舍利弗悔過經一卷姚秦三藏鳩摩羅什譯右前後三譯一存二闕法律三昧經一卷後漢安息三藏安世高譯右前後兩譯一存一闕佛悔過經一卷單本菩薩戒獨受壇文一卷單本菩薩懺悔法一卷單本離欲優婆塞優婆夷戒文一卷單本菩薩戒壇文一卷單本善信二十二戒一卷單本菩薩受戒法經一卷後漢失譯受菩薩戒次第十法一卷後漢失譯菩薩懺悔法一卷後漢失譯初發意菩薩常晝夜六時行五事一卷後漢失譯阿惟越致菩薩戒經一卷魏吳失譯二十部四十八卷寶積經論四卷元魏天竺三藏勒那摩提譯右前後兩譯一存一闕金剛般若論一卷陳天竺三藏真諦譯法華論五卷大般涅槃經論一卷陳天竺三藏真諦譯右前後兩譯一存一闕十七地論五卷梁天竺三藏真諦譯右與瑜伽論同本異譯既其本十七地中未知與何地相應中論一卷梁天竺三藏真諦譯寶性論四卷元魏三藏菩提留支譯第一譯右前後兩譯一存一闕大乘五陰論一卷出陳朝大乘寺錄第一譯失譯新附梁錄右陳錄云陳太建四年五月沙門慧布從北將來前後兩譯一存一闕方便心論一卷右前後兩譯一存一闕三世分別論一卷單本反質論一卷單本墮負論一卷單本成就三乘論一卷單本正說道理論一卷單本意業論一卷單本大空論一卷單本五明論合一卷單本十住論十卷單本右長房錄云什公弘始年譯求訖卷末似六度集見二卷錄釋般若六字三句論一卷新編入錄單本集量論四卷新編入錄單本都計大乘經律論闕本者總四百五十部八百七十四卷一百一十五部二百六十五卷中阿鋡經五十九卷符秦天竺三藏曇摩難提譯右一經前後兩譯一本在藏一本闕增壹阿鋡經五十卷序云四十一卷或云二十四卷祐云三十三卷第一譯鳩摩迦葉經一卷僧祐錄云失譯經法經錄云出中阿含第十六卷異譯僮迦葉解難經一卷祐云出長阿含乞伏秦沙門聖堅譯房云與羅什迦葉同本什無迦葉經右二經同本異譯出長阿含第七卷與蔽宿經同本其本並闕大六向拜經一卷西晉三藏竺法護譯右兼長阿含第十一中善生經前後三譯二存一闕佛開解梵志阿颰經一卷右兼長阿含第十三中阿摩晝經前後三譯二存一闕六十二見經一卷西晉三藏竺法護譯右兼長阿含第十四中梵動經前後三譯二存一闕樓炭經六卷西晉三藏竺法護譯第一譯樓炭經八卷西晉沙門釋法炬譯第三譯右兼長阿含第四分中記世經前後六譯四存二闕道意發行經二卷後漢安息三藏安世高譯大十二門經二卷後漢安息三藏安世高譯小十二門經一卷房錄云出阿含安公注解後漢安息三藏安世高譯七法經一卷後漢安息三藏安世高譯多增道章經一卷後漢安息三藏安世高譯義決律經一卷彌勒經一卷安云出長阿含僧祐錄云安公失譯經附西晉錄鳩摩迦葉經下一十四部二十八卷並是長阿含部分闕本四諦經一卷後漢西域三藏康孟詳譯右兼中阿含第七卷中分別聖諦經前後四譯二存二闕魔王入目揵蘭腹經一卷亦云弊魔試目連經舊錄僧祐錄云安公古典經今附漢錄右兼中阿含第三十卷中降魔經前後五譯三存二闕賴吒和羅經一卷後漢西域三藏支曜譯右兼中阿含第三十一中賴吒惒羅經前後四譯二存二闕威革長者六向拜經一卷東晉西域三藏祇多蜜譯第二譯威革長者六向拜經一卷東晉天竺居士竺難提譯第三譯善生子經一卷宋沙門釋慧簡譯右兼中阿含第三十三中善戒經前後六譯二存四闕墮藍經一卷安公云出中阿含祐錄云安公失譯經附西晉錄七事經一卷安公云出中阿含祐錄云安公失譯附西晉錄賴吒謣羅經一卷安公云出中阿含祐錄云安公失譯經附西晉錄右一經疑與第三十一中賴吒惒羅經同本歡豫經一卷法經錄云勸豫出中阿含第十三祐錄云安公失譯經附西晉錄佛有五百比丘經一卷安公云出中阿含祐錄云安公古典經今附漢錄凡人有三事愚癡不足經一卷安公云出中阿含祐錄云安公古典經今附漢錄佛試諸比丘言我以天眼視天下人生死好醜尊者卑者經一卷安公云出中阿含祐錄云安公古典經今附漢錄普法義經一卷西晉三藏竺法護譯四諦經下一十四部一十四卷並是中阿含部分闕本波斯匿王喪母經一卷宋居士沮渠京聲譯右兼增一本經前後四譯二存二闕出第十八卷頻婆娑羅王問佛供養經一卷元魏優禪尼國王子月婆首那譯右兼增一本經前後四譯二存二闕出第二十六卷指鬘經一卷東晉西域三藏祇多蜜譯右兼增一本經前後五譯三存二闕出第三十一卷舍利弗目連遊諸國經一卷亦云遊諸四衢西晉三藏竺法護譯右兼增一本經前後四譯二存二闕出第四十一卷佛母般泥洹經一卷宋居士沮渠京聲譯右兼增一本經前後五譯三存二闕出第五十卷雜四十四篇經二卷安公云出增一阿含或云一卷後漢安息三藏安世高譯右或云雜經四十四篇既不顯別名未詳出何卷中百六十品經一卷舊錄云增一阿含百六十章經後漢安息三藏安世高譯波斯匿王喪母經下七部八卷並是增一阿含部分闕本異處七處三觀經一卷或無異處字雜阿含宋天竺三藏求那跋陀羅譯佛涅槃後諸比丘經一卷宋沙門釋慧簡譯自見自知為能盡結經一卷僧祐錄云安公古典經今附漢錄有四求經一卷僧祐錄云安公古典經今附漢錄佛本行經一卷僧祐錄云安公古典經今附漢錄河中大聚沫經一卷或云聚沫譬經或云水沫所漂經僧祐錄云安公古典經今附漢錄便賢者坑經一卷僧祐錄云安公古典經今附漢錄所非汝所經一卷僧祐錄云安公古典經今附漢錄兩比丘得割經一卷僧祐錄云安公古典經今附漢錄道德舍利日經一卷僧祐錄云安公古典經今附漢錄舍利日在王舍國經一卷僧祐錄云安公古典經今附漢錄獨居思惟自念止經一卷僧祐錄云安公古典經今附漢錄問所明種經一卷僧祐錄云安公古典經今附漢錄欲從本相有經一卷或云欲從本經僧祐錄云安公古典經今附漢錄獨坐思惟意中生念經一卷僧祐錄云安公古典經今附漢錄佛說如是有諸比丘經一卷僧祐錄云安公古典經今附漢錄比丘所求色經一卷僧祐錄云安公古典經今附漢錄道有比丘經一卷僧祐錄云安公古典經今附漢錄色為非常念經一卷僧祐錄云安公古典經今附漢錄安公本錄從自見自知下有二十二經云是阿含一卷於中五經已備餘錄不復重載安云是阿含一卷者四種阿含之中而不的指何部今且附此雜阿含之錄色比丘念本起經一卷僧祐錄云安公古典經今附漢錄善惡意經一卷僧祐錄云安公古典經今附漢錄比丘一法相經一卷僧祐錄云安公古典經今附漢錄有二力本經一卷僧祐錄云安公古典經今附漢錄有三力本經一卷僧祐錄云安公古典經今附漢錄有四力本經一卷僧祐錄云安公古典經今附漢錄人有五力經一卷僧祐錄云安公古典經今附漢錄不聞者類相聚經一卷舊錄云相聚經僧祐錄云安公古典經今附漢錄天上釋為故世在人中經一卷或作無上釋僧祐錄云安公古典經今附漢錄爪頭土經一卷僧祐錄云安公古典經今附漢錄身為無有反復經一卷僧祐錄云安公古典經今附漢錄師子畜生王經一卷僧祐錄云安公古典經今附漢錄阿須倫子波羅門經一卷僧祐錄云安公古典經今附漢錄波羅門子名不侵經一卷僧祐錄云安公古典經今附漢錄生聞波羅門經一卷舊錄云生聞梵志經僧祐錄云安公古典經今附漢錄有𨻗竭經一卷僧祐錄云安公古典經今附漢錄暑杜乘波羅門經一卷僧祐錄云安公古典經今附漢錄佛在拘薩國經一卷僧祐錄云安公古典經今附漢錄佛在優墮國經一卷或作優隨僧祐錄云安公古典經今附漢錄是時自梵守經一卷僧祐錄云安公古典經今附漢錄有三方便經一卷舊錄云三方便經法經錄云出七處三觀僧祐錄云安公古典經今附漢錄波羅門不信重經一卷僧祐錄云安公古典經今附漢錄佛告舍日經一卷僧祐錄云安公古典經今附漢錄四意止經一卷舊錄云四意止本行經法經錄云出中阿含僧祐錄云安公古典經今附漢錄說人自說人骨不知腐經一卷僧祐錄云安公古典經今附漢錄色比丘念本起經下二十五經安公云並出雜阿含雜阿含三十章經一卷法經錄云出雜阿含異本僧祐錄云安公古典經今附漢錄異處三觀經下四十五部四十五卷是雜阿含部分闕本舍頭諫經一卷後漢安息三藏安世高譯第二譯右前後五譯四存一闕雜藏經一卷宋天竺三藏求那跋陀羅譯第四譯右前後四譯三存一闕弟子慢為耆域述經一卷第四譯右與阿難問事佛經等同本前後四譯三存一闕小本起經二卷後漢西域三藏支曜譯第一譯太子本起瑞應經二卷後漢外國三藏康孟詳譯過去因果經四卷右前後六譯三存三闕法海藏經一卷後漢天竺三藏竺法蘭譯右前後三譯二存一闕四十二章經一卷房錄云與摩騰譯者少異吳月支優婆塞支謙譯第一譯右前後兩譯一存一闕奈女耆域經一卷西晉三藏竺法護譯右前後兩譯一存一闕罪業報應經一卷東晉西域沙門竺曇無蘭譯右前後兩譯一存一闕目連降龍王經一卷宋天竺三藏求那跋陀羅譯第二譯右前後兩譯一存一闕長者音悅經一卷宋居士沮渠京聲譯第二譯右前後兩譯一存一闕禪祕要經四卷吳月支優婆塞支謙譯第一譯禪祕要經五卷宋罽賓三藏曇摩蜜多譯第三譯右前後三譯一存二闕七女本經一卷西晉三藏竺法護譯第二譯七女本經一卷乞伏秦沙門釋聖堅譯第三譯右前後三譯一存二闕八師經一卷東晉西域沙門竺曇無蘭譯第二譯右前後兩譯一存一闕日難經一卷宋天竺三藏求那跋陀羅譯右前後三譯一存二闕所欲致患經一卷東晉西域三藏祇多蜜譯第一譯右前後兩譯一存一闕阿闍世王問五逆經一卷後漢月支三藏支婁迦讖譯第一譯右前後兩譯一存一闕五苦章句經一卷宋居士沮渠京聲譯第二譯右前後兩譯一存一闕堅意經一卷吳月支優婆塞支謙譯第二譯右前後兩譯一存一闕淨飯王般泥洹經一卷西晉沙門釋法炬譯第一譯右前後兩譯一存一闕勸進學道經一卷吳月支優婆塞支謙譯勸進學道經一卷宋沙門釋勇公譯第三譯右前後三譯一存二闕貧窮老公經一卷西晉沙門釋法炬譯右前後兩譯一存一闕分惒檀王經一卷宋居士沮渠京聲譯第二譯右與三摩竭經同本前後兩譯一存一闕蓱沙王五願經一卷東晉西域沙門竺曇無蘭譯第二譯右前後三譯一存二闕蓱沙王五願經一卷東晉沙門釋嵩公譯瑠璃王經一卷後漢安息三藏安世高譯第一譯右前後兩譯一存一闕生經五卷宋涼州沙門釋智嚴譯第一譯右前後兩譯一存一闕義足經二卷東晉西域沙門竺曇無蘭譯第二譯右前後兩譯一存一闕五蓋疑結失行經一卷西晉三藏竺法護譯第一譯五蓋疑結失行經一卷東晉西域三藏祇多蜜譯右二經同本異譯二本俱闕太子夢經一卷後漢安息三藏安世高譯第一譯佛為菩薩五夢經一卷西晉三藏竺法護譯第二譯右二經同本異譯二本俱闕十善十惡經一卷西晉沙門支法度譯第一譯十善十惡經一卷安公云出阿毘曇東晉西域沙門竺曇無蘭譯第二譯右二經同本異譯二本俱闕禪經一卷後漢月支三藏支婁迦讖譯第二譯禪經一卷後漢安息三藏安世高譯第三譯右二經同本異譯二本俱闕恒水經一卷後漢安息三藏安世高譯出法上錄第一譯恒水戒經一卷吳月支優婆塞支謙譯右二經同本異譯其本並闕從舍頭諫經下四十三部六十一卷除四阿含外諸重譯經闕本四百八十一部五百五十一卷佛本行經五卷後漢天竺三藏竺法蘭譯佛本生經一卷後漢天竺三藏竺法蘭譯悔過法經一卷後漢安息三藏安世高譯五法經一卷後漢安息三藏安世高譯五行經一卷後漢安息三藏安世高譯小般泥洹經一卷後漢安息三藏安世高譯正齊經一卷後漢安息三藏安世高譯分明罪福經一卷後漢安息三藏安世高譯難提迦羅越經一卷後漢安息三藏安世高譯禪定方便次第法經一卷後漢安息三藏安世高譯禪法經一卷後漢安息三藏安世高譯當來變滅經一卷後漢安息三藏安世高譯墮落優婆塞經一卷後漢西域三藏支曜譯問地獄事經一卷後漢外國沙門唐巨譯報福經一卷後漢外國三藏康孟詳譯梵志經一卷吳天竺沙門竺律炎譯七漏經一卷吳月支優婆塞支謙譯悔過法經一卷吳月支優婆塞支謙譯賢者德經一卷吳月支優婆塞支謙譯梵志結淨經一卷吳月支優婆塞支謙譯阿質國王經一卷吳月支優婆塞支謙譯惟婁王師子潼譬喻經一卷吳月支優婆塞支謙譯藍達王經一卷吳月支優婆塞支謙譯百喻經一卷吳月支優婆塞支謙譯五陰事經一卷吳月支優婆塞支謙譯魔化作比丘經一卷吳月支優婆塞支謙譯優多羅母經一卷吳月支優婆塞支謙譯人民求願經一卷吳月支優婆塞支謙譯坐禪經一卷吳西域三藏康僧會譯摩目揵連本經一卷西晉三藏竺法護譯五福施經一卷西晉三藏竺法護譯觀行不移四事經一卷西晉三藏竺法護譯四婦喻經一卷西晉三藏竺法護譯廬夷亘經一卷西晉三藏竺法護譯廅羅王經一卷西晉三藏竺法護譯龍施經一卷西晉三藏竺法護譯給孤獨明德經一卷西晉三藏法護譯龍王兄弟陀達誡王經一卷西晉三藏竺法護譯勸化王經一卷西晉三藏竺法護譯鴈王經一卷西晉三藏竺法護譯鴈王五百鴈俱經一卷西晉三藏竺法護譯解無常經一卷西晉三藏竺法護譯城喻經一卷西晉三藏竺法護譯降龍經一卷西晉三藏竺法護譯邪法經一卷西晉三藏竺法護譯犯罪經一卷西晉三藏竺法護譯苦應經一卷西晉三藏竺法護譯三品修行經一卷西晉三藏竺法護譯失那羅經一卷西晉三藏竺法護譯賈客經二卷西晉三藏竺法護譯沙門果證經一卷西晉三藏竺法護譯貧女為國王夫人經一卷西晉三藏竺法護譯誡王經一卷西晉三藏竺法護譯誡具經一卷西晉三藏竺法護譯誡羅云經一卷西晉三藏竺法護譯危脆經一卷西晉三藏釋法炬譯大蛇譬喻經一卷西晉沙門釋法炬譯羅漢迦留陀夷經一卷西晉沙門釋法炬譯抓甲擎土譬經一卷西晉沙門釋法炬譯衰利經一卷西晉沙門釋法炬譯眾生未然三界經一卷西晉沙門釋法炬譯求欲說法經一卷西晉沙門釋法炬譯羅旬喻經一卷西晉沙門釋法炬譯法禪法經一卷東晉西域沙門竺曇無蘭譯梵天策數經一卷東晉西域沙門竺曇無蘭譯諸天地經一卷東晉西域沙門竺曇無蘭譯分衛經一卷東晉西域三藏祇多蜜譯撿諸罪福經一卷姚秦三藏鳩摩羅什譯十二因緣觀經一卷姚秦三藏鳩摩羅什譯善德優婆塞經一卷宋涼州沙門釋智嚴譯阿那含經二卷宋涼州沙門釋智嚴譯釋六十二見經四卷宋天竺三藏求那跋陀羅譯請般特比丘經一卷宋天竺三藏求那跋陀羅譯十二頭陀經一卷宋天竺三藏求那跋陀羅譯阿那律七念章一卷宋天竺三藏求那跋陀羅譯十報法三統略經一卷宋天竺三藏求那跋陀羅譯弟子事佛吉凶經一卷宋居士沮渠京聲譯生死變識經一卷宋居士沮渠京聲譯譬喻經一卷宋沙門釋慧簡譯五百本生經一卷蕭齊西域三藏摩訶乘譯頂生王因緣經一卷長者賢首經一卷梵志喪女經一卷𤢴狗齧王經一卷勤苦泥黎經一卷地獄經一卷十一因緣章經一卷沙門為十二頭陀經一卷五十五法誡經一卷僧祐錄云安公古典經今附漢錄一切善惡經一卷僧祐錄云安公古典經今附漢錄說善惡道經一卷僧祐錄云安公古典經今附漢錄愛欲聲經一卷僧祐錄云安公古典經今附漢錄摩訶遮曷涉經一卷僧祐錄云安公古典經今附漢錄天王下作猪經一卷僧祐錄云安公古典經今附漢錄始造浴佛時經一卷僧祐錄云安公古典經今附漢錄十二賢者經一卷僧祐錄云安公古典經今附漢錄佛併父弟調達經一卷僧祐錄云安公古典經今附漢錄憂墮羅迦葉經一卷僧祐錄云安公古典經今附漢錄四部本文經一卷僧祐錄云安公古典經今附漢錄讓德經一卷僧祐錄云安公古典經今附漢錄有賢者法經一卷僧祐錄云安公古典經今附漢錄摩訶厥彌難問經一卷僧祐錄云安公古典經今附漢錄大本藏經一卷僧祐錄云安公古典經今附漢錄說阿難持戒經一卷僧祐錄云安公古典經今附漢錄阿難問何因緣持戒見世間貧亦現道貧經一卷僧祐錄云安公古典經今附漢錄給孤獨四姓家問應愛施經一卷僧祐錄云安公古典經今附漢錄曉所諍不解經者經一卷僧祐錄云安公古典經今附漢錄奇異道家難問住處經一卷僧祐錄云安公古典經今附漢錄賢者手力經一卷僧祐錄云安公古典經今附漢錄八法行經一卷僧祐錄云安公古典經今附漢錄憂多羅經一卷僧祐錄云安公古典經今附漢錄栴檀調佛經一卷僧祐錄云安公古典經今附漢錄惡人經一卷僧祐錄云安公古典經今附漢錄難提和難經一卷僧祐錄云安公古典經今附漢錄四姓長者難經一卷僧祐錄云安公古典經今附漢錄折佛經一卷僧祐錄云安公古典經今附漢錄雜數經二十卷那先譬喻經四卷太子試藝本起經二卷深斷連經二卷摩訶目揵連與佛角能經一卷阿難得道經一卷阿難般泥洹經一卷阿那律念復生經一卷沙門分衛見怪異經一卷弟子本行經一卷為壽盡天子說法經一卷魔試佛經一卷阿須倫問八事經一卷摩竭王經一卷薩波達王經一卷年少王經一卷是先太子經一卷長者難提經一卷女利行經一卷四婦因緣經一卷須多羅經一卷隨迦經一卷般達龍王經一卷牛米自供養經一卷行牧食牛經一卷隨釋迦牧牛經一卷法嚴經一卷譬四經一卷止寺中經一卷安般行道經一卷解慧微妙經一卷失道得道經一卷心情心識經一卷撿意向正經一卷道得果證經一卷父子因緣經一卷小觀世樓炭經一卷大四諦經一卷五方便經一卷五惟越羅名解說經一卷五陰經一卷中五世經一卷大七車經一卷八正邪經一卷八總持經一卷八輩經一卷大十二因緣經一卷十八難經一卷五十二章經一卷百八愛經一卷小安般舟三昧經一卷禪數經一卷群生偈經一卷十二死經一卷僧祐錄云安公失譯經附西晉錄七婦經一卷僧祐錄云安公失譯附西晉錄阿難邠坻四時施經一卷僧祐錄云安公失譯經附西晉錄七車經一卷僧祐錄云安公失譯經附西晉錄海有八事經一卷僧祐錄云安公失譯經附西晉錄難等各第一經一卷僧祐錄云安公失譯經附西晉錄惟留經一卷僧祐錄云安公失譯經附西晉錄理家難經一卷僧祐錄云安公失譯經附西晉錄迦留多王經一卷僧祐錄云安公失譯經附西晉錄梵志闍孫經一卷僧祐錄云安公失譯經附西晉錄波達王經一卷僧祐錄云安公失譯經附西晉錄悲心悒悒經一卷僧祐錄云安公失譯經附西晉錄趣度世道經一卷僧祐錄云安公失譯經附西晉錄長者威勢經一卷僧祐錄云安公失譯經附西晉錄癡注經一卷僧祐錄云安公失譯經附西晉錄調達經一卷僧祐錄云安公失譯附西晉錄和達經一卷僧祐錄云安公失譯附西晉錄鉢呿沙經一卷僧祐錄云安公失譯附西晉錄八分舍利經一卷僧祐錄云安公失譯附西晉錄薩惒薩王經一卷阿多三昧經一卷陀賢王經一卷颰陀悔過經一卷方等決經一卷比丘二事經一卷阿難為蠱道呪經一卷僧祐錄云安公關中異經今附秦錄王舍城靈鷲山經一卷僧祐錄云安公關中異經今附秦錄思道經一卷僧祐錄云安公關中異經今附秦錄佛在竺園經一卷僧祐錄云安公關中異經今附秦錄法為人經一卷僧祐錄云安公關中異經今附秦錄道意經一卷僧祐錄云安公關中異經今附秦錄阿夷比丘經一卷僧祐錄云安公關中異經今附秦錄八德經一卷今疑是僧祐錄云安公關中異經今附秦錄善德經一卷僧祐錄云安公關中異經今附秦錄摩訶揵陀惟衛羅盡信比丘等度經一卷僧祐錄云安公關中異經今附秦錄瓶沙王經一卷僧祐錄云安公涼土異經今附涼錄有無經一卷僧祐錄云安公涼土異經今附涼錄五百偈經一卷僧祐錄云安公涼土異經今附涼錄須耶越國貧經一卷僧祐錄云安公涼土異經今附涼錄浮木經一卷僧祐錄云安公涼土異經今附涼錄坯喻經一卷僧祐錄云安公涼土異經今附涼錄妖怪經一卷僧祐錄云安公涼土異經今附涼錄阿般計泥洹經一卷僧祐錄云安公涼土異經今附涼錄四非常經一卷僧祐錄云安公涼土異經今附涼錄五失蓋經一卷僧祐錄云安公涼土異經今附涼錄要直經一卷僧祐錄云安公涼土異經今附涼錄本無經一卷僧祐錄云安公涼土異經今附涼錄勸德經一卷僧祐錄云安公涼土異經今附涼錄十五德經一卷僧祐錄云安公涼土異經今附涼錄父母因緣經一卷僧祐錄云安公涼土異經今附涼錄慧行經一卷僧祐錄云安公涼土異經今附涼錄未生王經一卷僧祐錄云安公涼土異經今附涼錄內外無為經一卷僧祐錄云安公涼土異經今附涼錄道淨經一卷僧祐錄云安公涼土異經今附涼錄七事本末經一卷僧祐錄云安公涼土異經今附涼錄百寶三昧經一卷僧祐錄云安公涼土異經今附涼錄三乘經一卷僧祐錄云安公涼土異經今附涼錄耆域術經一卷僧祐錄云安公涼土異經今附涼錄五蓋離疑經一卷僧祐錄云安公涼土異經今附涼錄太子智止經一卷僧祐錄云安公涼土異經今附涼錄道德章經一卷僧祐錄云安公涼土異經今附涼錄苦相經一卷僧祐錄云安公涼土異經今附涼錄須弗得度經一卷僧祐錄云安公涼土異經今附涼錄由經一卷僧祐錄云安公涼土異經今附涼錄分然洹國迦羅越經一卷僧祐錄云安公涼土異經今附涼錄五陰事經一卷僧祐錄云安公涼土異經今附涼錄義決法事經一卷僧祐錄云安公涼土異經今附涼錄十思惟經一卷僧祐錄云安公涼土異經今附涼錄分別六情經一卷僧祐錄云安公涼土異經今附涼錄三失蓋經一卷僧祐錄云安公涼土異經今附涼錄佛寶三昧經一卷僧祐錄云安公涼土異經今附涼錄法志女經一卷僧祐錄云安公涼土異經今附涼錄出要經二十卷行道經七卷長阿含經三卷弘道經二卷四天王經一卷諸天阿須倫闕經一卷金色女經一卷治禪鬼魅不安經一卷瞻波國佛說戒經一卷佛在誓枝山說法經一卷佛三毒事經一卷佛七事經一卷佛開和伏經一卷佛意行經一卷因佛生三心經一卷佛聚經一卷七佛本然緣經一卷釋迦文枝鉢經一卷佛袈裟經一卷佛大衣經一卷迦葉解經一卷迦葉因緣經一卷舍利弗問暑經一卷迦葉獨證自誓經一卷舍利弗嘆度女人經一卷舍利弗生西方經一卷舍利弗目連泥洹經一卷目連所問經一卷目連因緣經一卷阿難見變經一卷難陀經一卷阿難陀經一卷阿那含七念經一卷羅漢菩子經一卷賓頭盧取鉢經一卷愛行比丘經一卷愛身比丘經一卷梅比丘經一卷善星比丘經一卷六群比丘經一卷自在王比丘經一卷羅耶達比丘經一卷比丘和須蜜經一卷玄戒未來比丘經一卷釋種子經一卷尊者婆蹉律經一卷罽賓二沙彌經一卷沙彌持戒經一卷海州優婆塞會經一卷賢者雜事經一卷弟子修學經一卷弟子行澤中遇賊劫經一卷弟子精進經一卷迦提羅越問五戒經一卷那羅延天王經一卷毘沙門天王經一卷四大天王經一卷諸天壽經一卷魔現成佛經一卷魔王試經一卷淨飯王經一卷佛葬閱頭檀王經一卷阿育王作小兒時經一卷小阿育王經一卷優填王照逝心女經一卷迦夷王頭布施經一卷果尊王經一卷佛居士經一卷降恐王經一卷摩羅王經一卷摩登王經一卷舍夷國經一卷比丘法相經一卷羅提抵王經一卷摩訶惟越王經一卷流沙經一卷十四王經一卷王以竹施經一卷勸王持五戒經一卷太子旃舍羅差經一卷長者盛德經一卷長者法心經一卷長者仁賢經一卷長者洹羅越經一卷佛問淳陀長者愛樂淨行經一卷婆羅門問事經一卷婆羅門等爭說經一卷六師詣波斯匿王經一卷尼揵齋經一卷明星梵志經一卷兜率梵志經一卷梵志拔陀經一卷梵志計火淨經一卷梵志問疑經一卷梵志意經一卷梵志好母經一卷梵志女經一卷梵志六師經一卷天后賢女經一卷德女問經一卷貧女少施獲弘報經一卷彌家女經一卷二人作沙門弟斷兄舌經一卷氣噓殺旃陀羅經一卷眼能視殺人經一卷孤獨三兄弟經一卷阿劍他經一卷不蘭伽經一卷小申日經一卷波羅奈媈四姓經一卷大姓家主叩不經一卷提謂經一卷強羅經一卷金轉龍王經一卷蘇曷龍王經一卷三龍王經一卷虎王經一卷蝎王經一卷毒龍蛇施經一卷放牛法經一卷養牛經一卷閻羅王經一卷餓鬼經一卷鐵杵泥犁經一卷緣經一卷藥經一卷苦慧經一卷慧達經一卷決法經一卷身數經一卷選福經一卷布施經一卷助善經一卷古來經一卷孝順經一卷緣本經一卷度世經一卷法藏經一卷明住經一卷善憩經一卷植質經一卷名相經一卷怪異經一卷滅怪經一卷本鉢經一卷案鉢經一卷諸法經一卷與脫經一卷伏願經一卷寶見經一卷真提經一卷明義經一卷見在經一卷釋論一卷雜事經一卷旨解經一卷釋學經一卷度道俗經一卷諸福德經一卷說人身經一卷施色力經一卷色入施經一卷戒法律經一卷未生火經一卷未生災經一卷念佛品經一卷須彌山經一卷成敗品一卷世間珍寶經一卷現道神足經一卷成行無想經一卷悔過除罪經一卷深自僥倖經一卷布施持戒經一卷生西方齋經一卷造浴室法經一卷有疑往解經一卷長阿含方法經一卷令人孝有德經一卷人於出家者經一卷心應深貪慕經一卷地水火風空經一卷求欲者除意經一卷持戒教人止殺生經一卷七月十五日臘法經一卷功高憍慢有二輩經一卷歡喜布施有五事經一卷三夢經一卷三悔處經一卷三乘無當經一卷四暑經一卷四等經一卷四政斷經一卷四厚經一卷五穀世經一卷五亂經一卷五邪經一卷六禪經一卷六度六十行經一卷六輩阿惟越致經一卷七眾經一卷五暑經一卷七流經一卷七使經一卷七輩人橫死經一卷七歲作善經一卷八方萬物無常經一卷八雙經一卷九結經一卷九惱經一卷九道觀身經一卷十部僧經一卷十二意經一卷十二意練若高行一卷十二部經名一卷三十二僧那經一卷三十四意經一卷五十德相經一卷六十品經一卷六十二疑經一卷七十二觀經一卷百法經一卷惟日三昧經一卷月電三昧經一卷無言三昧經一卷阿和三昧經一卷禪行法經一卷須彌山譬經一卷日月譬經一卷海水譬經一卷藥草喻經一卷功德天譬經一卷賢劫譬經一卷金剛譬經一卷寶藏譬經一卷明珠譬經一卷聚木譬經一卷四大譬經一卷出要經下二百三十七經從頂生王因緣經下諸失譯經群錄之中但題名目久虧其本無可披詳大小二乘實難詮定且粗分判尚多參涉幸諸明士詳而正之四十四部九十二卷僧祇戒本一卷曹魏天竺沙門曇柯迦羅譯第一譯右前後兩譯一本在藏一本闕十誦比丘戒本一卷符秦西域沙門曇摩持共佛念譯第一譯十誦比丘戒本一卷東晉西域沙門竺曇無蘭合出第二譯右兼合本前後三譯一存二闕比丘尼戒一卷西晉三藏竺法護譯第一譯比丘尼大戒一卷符秦西域沙門曇摩持共佛念等譯第二譯十誦比丘尼所出本末一卷姚秦涼州沙門竺佛念譯第三譯前後三譯其本並闕彌沙塞羯磨一卷宋罽賓三藏佛陀什等譯彌沙塞律抄一卷師子國沙門僧伽跋彌譯單本附宋伽葉禁戒經一卷右前後兩譯一存一闕雜問律事二卷東晉西域沙門曇摩譯第一譯雜問律事二卷東晉罽賓沙門卑摩羅叉譯第二譯右二雜事同本異譯其本並闕教受比丘尼法一卷東晉罽賓三藏瞿曇僧伽提婆譯單本教授比丘尼二歲壇文一卷符秦西域沙門曇摩持共佛念譯單本二百六戒三部合異二卷東晉西域沙門竺曇無蘭譯他毘利律一卷蕭齊西域三藏摩訶乘譯單本僧澁多律一卷陳天竺三藏真諦譯單本遺教法律經三卷西晉沙門釋法炬譯單本六齋八戒經一卷宋天竺三藏求那跋陀羅譯單本賢者律儀經一卷宋居士沮渠京聲譯單本僧名數事行一卷比丘諸禁律一卷摩訶僧祇律比丘要集一卷沙彌十戒經一卷比丘尼十戒經一卷優婆塞威儀經一卷大戒經一卷衣服制經一卷沙彌離威儀一卷道本五戒經一卷威儀經一卷應行律一卷僧祐錄云安公失譯經附西晉錄五部威儀所服經一卷高僧傳云白法祖譯僧祐錄中失譯經今附宋錄結界文經一卷僧祐錄中失譯經今附宋錄沙彌離戒一卷僧祐錄中失譯經今附宋錄五戒報應經一卷僧祐錄中失譯經今附宋錄根本說一切有部毘奈耶藥事二十卷貞元新入目錄二帙二百九十二紙根本說一切有部毘奈耶破僧事二十卷貞元新入目錄二帙三百二十九紙根本說一切有部毘奈耶出家事五卷貞元新入目錄八十紙根本說一切有部毘奈耶安居事一卷貞元新入目錄二十六紙根本說一切有部毘奈耶隨意事一卷貞元新入目錄十二紙根本說一切有部毘奈耶皮革事二卷貞元新入目錄二十五紙根本說一切有部毘奈耶羯恥那衣事一卷從出家事下五部十卷同帙又從藥事下七部五十卷拾遺補貞元新入目錄右七部五十卷大唐三藏義淨從大周證聖元年至大唐景雲二年譯畢准長安四年十二月十四日勅及景雲二年閏六月二十六日勅遍入經目今開元釋教錄中無今欲拾遺補闕編入貞元新定釋教目錄為訪本未足且附此闕本錄九部六十五卷俱舍論偈一卷陳天竺三藏真諦譯第一譯右前後兩譯一存一闕俱舍論本十六卷右據俱舍本論即前偈是今後言論本一十六卷未詳所以阿毘曇心十六卷符秦罽賓三藏僧伽提婆譯雜阿毘曇十三卷東晉沙門法顯共覺賢譯第一譯雜阿毘曇心十三卷宋外國沙門伊葉婆羅等譯第三譯前後四譯一存三闕三法度論二卷符秦天竺三藏曇摩提譯右前後兩譯一存一闕犢子道人問論一卷元魏婆羅門瞿曇般若流支譯須跋陀羅因緣論二卷周宇文氏天竺三藏耶舍多等譯單本六足阿毘曇一卷僧祐錄中失譯論今附宋錄四十七部一百八十四卷修行道地經七卷後漢安息三藏安世高譯第一譯右前後三譯二存一闕僧伽羅剎集二卷符秦天竺三藏曇摩難提譯右前後兩譯一存一闕付法藏經六卷宋涼州沙門釋寶雲譯第一譯付法藏傳四卷元魏昭玄統釋曇曜譯第二譯右前後三譯一存二闕阿蘭若習禪經二卷宋天竺三藏求那跋陀羅譯右與坐禪三昧經同本前後兩譯一存一闕菩薩訶欲經一卷宋天竺三藏求那跋陀羅譯右前後兩譯一存一闕那先經一卷宋天竺三藏求那跋陀羅譯第二譯右前後兩譯一存一闕五門禪要用法經一卷後漢安息三藏安世高譯第一譯右前後兩譯一存一闕修行方便經二卷吳月支優婆塞支謙譯單本右此修行方便經詳其名目與達摩多羅禪經合是同本而彼禪經亦名修行方便經是東晉代覺賢所譯佛大先造先罽賓人也覺賢之師賢與支謙相去一百四十年佛大先彼未出配為同本或將未當故為單譯禪法要解二卷北涼安陽侯沮渠京聲譯第二譯右前後兩譯一存一闕思惟要略經一卷後漢安息三藏安世高譯第一譯右前後兩譯一存一闕十二遊經一卷西晉西域沙門彊梁婁至譯十二遊經一卷宋天竺三藏求那跋陀羅譯第三譯右前後三譯二存一闕阿育王太子壞目因緣經一卷後漢月支三藏支婁迦讖譯第一譯王子法益壞目因緣經一卷姚秦涼州沙門竺佛念譯第三譯右前後三譯一存二闕姚秦建初六年辛卯佛念共難提出壞目因緣經二人共出合是一本二處俱存或恐誤也法句經二卷吳月支優婆塞支謙譯第二譯右前後兩譯一存一闕法句經四卷後漢安息三藏安世高譯第一譯右與法句喻經同本前後兩譯一存一闕迦葉結集傳經一卷西晉三藏竺法護譯第一譯迦葉結集戒經一卷晉沙門釋嵩公譯第二譯右前後三譯一存二闕婆藪盤豆傳一卷後秦三藏鳩摩羅什譯右前後兩譯一存一闕請賓頭盧法一卷後漢安息三藏安世高譯右前後兩譯一存一闕阿毘曇九十八結經一卷後漢安息三藏安世高譯單本耆闍崛山解一卷西晉三藏竺法護譯單本佛遊天竺記一卷東晉沙門釋法顯譯經律分異記一卷宋罽賓三藏求那跋摩譯請聖僧浴文一卷宋天竺三藏僧伽跋摩譯單本第一義五相略集一卷宋天竺三藏求那跋陀羅譯雜譬喻三百五十首經西晉三藏竺法護譯單本翻外國語七卷陳天竺三藏真諦譯單本修禪定法一卷東天竺三藏真諦譯單本庾伽三磨斯經一卷梵音偈本一卷讚七佛偈一卷但惒尼百句一卷五言詠頌本起一卷道行品諸經梵音解一卷法句譬喻經一卷雜譬喻經八十卷道地經中要語章一卷僧祐錄云安公古典經今附漢錄數練意章一卷僧祐錄云安公古典經今附漢錄安公云上二經出生經祐按今生經無此章名悉曇慕二卷僧祐錄云安公失譯經附西晉錄吉法驗一卷僧祐錄云安公失譯經附西晉錄口傳劫起盡一卷僧祐錄云安公失譯經附西晉錄打揵抵法一卷僧祐錄云安公失譯經附西晉錄雜譬喻經六卷僧祐錄中失譯今附宋錄譬喻經一卷僧祐錄中失譯經今附宋錄雜譬喻經一卷僧祐錄中失譯經今附宋錄都計小乘經律論及聖賢集傳闕本者總七百五部一千一百五十七卷舊六百九十八部今加七部合計七百五部舊一千六百六卷今加五十卷合一千六百五十六卷六百八十三部八百十二卷支流經者謂大部之中抄出別行大般若第二會之類是也夫法門浩廣罕究津涯典籍紛綸靡窮邊際故有隨宜化誘應物施緣於大部之中隨時略用披尋者莫知所生翫習者將義不終今統集多端會歸當部仍刪夷舊錄增減有無具載名題備詳差互庶使將來學者覽派知源或恐未周用希來哲二百九部三百十八卷大般若第二會經七十八卷時俗題云新譯大品放光般若新編上大般若第四會經一十八卷時俗題云新譯道行小品般若新編上最勝天王般若經八卷亦云新譯勝天王般若是大般若第十八會新編上曼殊般若經二卷亦云新譯文殊般若是大般若第七會新編上理趣般若經一卷是大般若第十會新編上第二會下五經並出大般若大智度無極經四卷非藏中者智度無極譬經三卷或云無極譬經或四卷或加大字總攝無盡義經二卷般若波羅蜜神呪經一卷右智度無極下四經隋眾經錄云並出大品摩訶般若波羅蜜道行經二卷亦直云道行經新編上右一經長房等錄並云西晉惠帝代優婆塞衛士度略出從舊道行中刪改亦是小品及放光等異別名耳大般若第二會經下十部一百一十九卷般若部中別生經密迹金剛力士經二卷出密迹力士會下文內典等錄編入正經中者誤新編上菩薩見實三昧經二卷出菩薩見實會抄六界差別品中重文新編上具善根經一卷出富樓那會下卷即舊三卷菩薩藏經抄善肩品經一卷抄寶積經一卷出普明菩薩會即單卷寶積經抄密迹下五經竝出大寶積經菩薩奉施詣塔作願經一卷或作詣塔抄上卷往古性和佛國願行法典經一卷或作生和祐錄云抄上卷新編上師子步雷音菩薩問文殊師利發心經一卷抄上卷師子步雷音菩薩問文殊師利成佛時事經一卷抄下卷菩薩三法經一卷棄惡長者問菩薩法經一卷菩薩奉施下六經出文殊佛土嚴淨經三十五佛名經一卷菩薩布施懺悔法一卷密迹力士經下一十三部一十五卷寶積部中別佛入三昧以一毛放大光明經一卷菩薩瓔珞莊嚴經一卷僧祐錄云菩薩莊嚴瓔珞經自在王菩薩問如來警戒經一卷或云菩薩戒身自在經抄第一卷新編上佛󱭠欬徹十方經一卷八光經一卷不與婆羅門等爭訟經一卷調伏眾生業經一卷大慈無減經一卷諸天問如來境界不可思議經一卷或作警字抄第四卷舍利弗問寶女經一卷舍利弗歎寶女說不思議經一卷亦云歎寶女經菩薩導示行經一卷寶女問三十二相經一卷或云朗三十二相一云寶女問經一云問慧經一云三十二事經寶施女經一卷寶女問慧經一卷見水世界經一卷穿菩提心經一卷海慧品三紙新編上功德寶光菩薩問護持經一卷祐錄云抄陳錄云抄大集第九新編上菩薩初發心時經一卷佛齋化菩薩經一卷無言菩薩流通法經一卷無言菩薩經一卷魔業經一卷過去無邊光淨佛土經一卷菩薩本願經一卷菩薩出要行無礙法門經一卷虛空藏菩薩聞持經得幾福經一卷過魔法界經一卷虛空藏所問經一卷亦云方等主虛空藏經或五卷或六卷是大集經虛空藏品一品新編上太白魔王堅信經一卷出寶幢分抄第十七卷佛弟子化魔子誦偈經一卷魔女聞佛說法得男身經一卷開化魔經一卷魔王入苦宅經一卷寶幢呪經一卷魔王變身經一卷出第二十二卷是寶幢分中授記一品四紙新編上光味仙人覩佛身經一卷光味菩薩造七寶梯經一卷梵王變身經一卷波斯匿王蒙佛神力到寶坊經一卷明星天子問慈經一卷調伏王子道心經一卷功德莊嚴王八萬四千歲請佛經一卷法心呪經一卷十八不共品經一卷申越長者悔過供佛經一卷亦云申越長者悔過經申越由起未詳何正偈經一卷僧祐錄云抄大集經新編上已上四十八經竝出大集菩薩如意神通經一卷出自在王經上卷舊云出大集非也四自在神通經一卷菩薩戒自在經一卷佛入三昧經下五十一部五十八卷大集部中別生經大方廣如來性起微密藏經二卷是舊花嚴經如來性起全一品新編上花嚴經十種生法經一卷佛名經一卷菩薩名經一卷淨行品經一卷抄花嚴經一卷菩薩十地經一卷已上七經竝出舊花嚴經曇昧摩提菩薩說經一卷法經錄云出菩薩十住行道品金剛藏問菩薩行經一卷出漸備一切智德經漸備經一卷出漸備一切智德經右方廣如來性起經下一十部一十一卷花嚴部中別生經名字功德品經一卷還國品經一卷出普曜經亦云抄中本起經上卷提婆達多品經一卷出妙法蓮華經第五卷藥王菩薩經一卷陳錄云抄妙法蓮華經第七卷新編上觀世音經一卷是妙法蓮華經普門品出第八卷光世音經一卷陀羅尼法門六種動經一卷彌勒菩薩本願待時成佛經一卷寶日光明菩薩問蓮花國相貌經一卷寶光明菩薩經梵志向佛說夢經一卷寶海梵志請如來經一卷寂意菩薩問五濁經一卷梵志勸轉輪王發菩提心經一卷轉輪聖王發心求淨土經一卷樹提摩納發菩提心誓願經一卷寶海梵志成就大悲經一卷佛變時會身經一卷當來選擇諸惡世界經一卷一音演正法經一卷五百王子作淨土願經一卷過去行檀波羅蜜經一卷觀世音求十方佛各為受記經一卷東方善華世界佛坐震動經一卷文殊師利受記經一卷大悲比丘本願經一卷過去香蓮花佛世界經一卷陀羅尼法門經下二十部二十卷並出悲花經寶雲經一卷不退轉法輪經一卷等御諸法經一卷楞伽阿跋多羅經一卷僧祐錄云楞伽阿跋多羅寶一切佛語斷肉章經一卷或云楞伽抄經右一經入楞伽經斷肉品勘文出四卷楞伽第四卷末人弘法經一卷善得婆羅門求舍利經一卷善得婆羅門問提婆達經一卷大雲密藏菩薩問大海三昧經一卷大雲密藏菩薩請雨經一卷四百三昧名經一卷人弘法經下六部六卷並出大方等大雲經三歸五戒帶佩護身呪經一卷三歸五戒神王名經一卷亦云三歸五戒三十六善神王名經陳朝大乘寺等藏錄云抄灌頂經新編上龍王結願五龍神呪經一卷五龍呪經一卷大將軍神呪經一卷隨願往生經一卷亦云灌頂隨願往生十方淨土經亦云普廣菩薩經新編上藥師瑠璃光經一卷亦云灌頂拔除過罪生死得度經新編上三歸五戒帶佩下七部七卷並出大灌頂經無吾我經一卷三幼童經一卷往古造行經一卷舉鉢經一卷心本淨經一卷溥首童真經一卷無吾我經下六部六卷並出普超三昧經布施度無極經一卷菩薩為魚王經一卷乾夷王經一卷仙歎經一卷波耶王經一卷一切施王所行檀波羅蜜經一卷亦云薩和檀王經出第二卷右此一切王經群錄並云羅什所譯別生錄中名薩和檀王經後漢失譯亦有此經云薩和檀者一切施也將彼經勘文同不異故編於此和默王經一卷維藍經一卷舊錄云隨藍本經出第三卷戒度無極經一卷象王經一卷太子法施經一卷太子慕魄經一卷彌蘭經一卷普明王經一卷忍度無極經一卷羼提和經一卷摩天羅王經一卷槃達龍王經一卷雀王經一卷釋家畢罪經一卷菩薩為鹿王經一卷九色鹿經一卷在藏中者是別譯本馬王經一卷菩薩作龜本事經一卷菩薩身為鴿王經一卷蜜蜂王經一卷佛以三事笑經一卷小兒聞法即解經一卷殺身濟賈人經一卷以金貢太山贖罪經一卷調達教人為惡經一卷殺龍濟一國經一卷彌勒為女身經一卷禪度無極經一卷尸呵遍王經一卷右舊錄中有車匿本末經一卷亦云第八卷今撿其文即是尸呵遍王經更無有異尸呵遍王經約初緣立名車匿本末經據後文立稱既是一緣不可分二今存一名耳遮羅國王經一卷菩薩以明離鬼妻經一卷儒童經一卷摩調王經一卷阿難念彌經一卷鏡面王經一卷察微王經一卷梵皇經一卷明度無極經一卷陳錄云抄六度經右施度無極經下四十四部四十四卷竝出六度集經舊錄中有忠心正行經一卷亦云出六度經文中撿無故除之耳能滅諸罪千囀陀羅尼經一卷此是奘法師所譯呪五首中一首之呪既類別生故載斯錄新編上寶鬘品抄經一卷稱揚諸佛功德經一卷僧祐錄云抄三卷稱揚諸佛功德經或與後三文無別新編上寶海如來等十方百七十佛名經一卷陳錄云抄稱揚功德經亦云禮佛功德經新編上德內豐嚴王佛名經一卷祐錄云抄今撿稱揚功德經上卷有此佛名即出彼經上卷也新編上過去五十三佛名經一卷亦云五十三佛名經出觀藥王藥上經定意三昧經一卷出十住斷結經第四賢劫千佛名經一卷僧祐錄云東晉沙門竺曇無蘭鈔出千佛名初序云賢劫經說二千一百諸度無極以拘樓孫佛為首此經有別譯本以拘那提佛為首者是觀佛相好經一卷央崛魔羅母因緣經一卷無量樂佛土經一卷有稱十方佛名得多福經一卷祐錄云抄陳錄云抄央崛經第三卷新編上佛降央崛魔羅人民歡喜經一卷帝釋施央崛魔羅法服經一卷央崛魔羅歸化經一卷央崛魔羅悔過法經一卷波斯匿王欲伐央崛魔羅經一卷右崛魔羅母下八部八卷竝出央崛魔羅經七佛八菩薩所說神呪經一卷三十七品經一卷僧祐錄云東晉沙門竺曇無蘭太元二十一年六月謝鎮西寺撰蘭序自記而不標所出太光明菩薩百四十八願經一卷菩薩六法行經一卷菩薩本願行品經一卷菩薩諸苦行經一卷菩薩訶睡眠經一卷菩薩訶家過經一卷阿難見水光瑞經一卷棄惡長者問菩薩法經一卷陀羅尼偈經一卷六淨經一卷菩薩等入法嚴經一卷同號佛名經一卷三紙新編上散侍法經一卷三十七品等十經祐錄云抄而不指所出於中菩薩諸苦行經撿見其本是抄不疑亦未知出何經律六淨等四經今並見其本還是抄經又隋仁壽眾經錄中大乘別生抄經總有一百一十七部一百三十七卷亦不指陳所出今撿諸代錄中多已載訖彼以護諸童子經陀隣尼鉢經等為別生抄者理不然也既無的據難可依憑略述如前餘刪不載菩薩地持戒經一卷法經錄云菩薩地持經菩薩戒要義經一卷僧祐錄云抄菩薩戒即地持是法經錄同菩薩善戒受戒經一卷法經錄云出善戒經淨除業障經一卷僧祐錄云抄淨業障經法經錄同優婆塞戒本一卷法經錄云出優婆夷經勸德經一卷法經錄云出舍利弗悔過經在家菩薩戒一卷右七戒法經錄中編為失譯今親見其本雖未知出處是抄不疑乃取五分戒序置之於初後方是戒此是人集非翻譯出也法經錄中更有十經云眾律抄即不存之諸代錄中更有載者此中故闕七部一十七卷大乘優波提舍論五卷真寂寺錄云是眾論抄法經錄同摩訶衍精進度中罪報品經一卷陳錄云抄智度論第十七新編上菩薩悔過法經一卷出龍樹十住論或無經字新編上菩薩五法行經一卷祐錄云抄陳錄云抄十住論新編上初發意菩薩行易行法一卷僧祐錄云出十住論易行品新編上十住毘婆沙經一卷僧祐錄云抄十住論新編上易行品諸佛名經一卷法經錄云出十住毘婆沙或即與前易行法同法經錄中更有十經云眾論抄既不陳所出故不存之諸代錄中或有載者此中故闕二百八十三部二百八十三卷大迦葉遇尼乾子經一卷陳錄云抄第四卷三劫經一卷陳錄云抄第五卷韋提希子月夜問夫人經一卷或作天人祐錄云抄陳錄云抄長阿含第七新編上三因緣經一卷陳錄云抄第二十卷天地成敗經一卷陳錄云抄世記祐錄云是抄眾經大迦葉上五經竝出長阿含經阿難惑經一卷出人本欲生經人從所來經一卷長房錄云出人本欲生經亦云人所從來新編上閻浮利經一卷僧祐失譯錄中載今撿是樓炭經初品新編上三小劫經一卷是樓炭經三小劫品出第五卷陳錄云抄長阿含第二十二卷新編上變化本起經一卷出中本起經亦云即中本起上卷第一四門經一卷抄十二門經三乘通教明定新編上第二四門經一卷抄十二門經與前同新編上第三四門經一卷即是甘露道律經或有不稱第三四門而直云甘露道律經者新編上甘露正意經一卷亦云佛入甘露調正意經明定祐云佛入甘露調意經第一四門下四經並出十二大門經祐云從第一四門至甘露調意凡四品並是大十二門經一部後人分品寫出遂成四經大迦葉遇尼乾子經等一十四部一十四卷並是長阿含部分別生經福行經一卷婆拘羅荅異學問經一卷真寂寺錄云尊者薄拘羅經出第八卷佛問阿須倫大海有減經一卷佛為呵利曠野鬼說法經一卷󱇆夷比丘經一卷惡道經一卷四意正經一卷息恚經一卷貧窮經一卷柔軟經一卷優婆塞五法經一卷受持經一卷福經一卷商人求財經一卷名稱經一卷何苦經一卷婆羅門行經一卷阿蘭那經一卷浮彌經一卷瞿曇彌經一卷中阿含本文經一卷七車譬喻經一卷長者梨師達多兄弟二人往佛所經一卷㮈女經一卷福行經下二十四卷並出中阿含經准隋開皇仁壽二年眾經錄中更有七知經離睡經受藏經梵志計水淨經苦陰經苦陰因事經樂想經阿耨風經伏婬經黃竹園經尊上經意經應法經鞞摩肅經邪見經箭喻經上十六經亦云出中阿含今與本行文勘乃是異譯非是別生已編入正錄訖其父母息難報經亦云別生今勘文不同且編見錄飛鳥喻經一卷三十二天園觀經一卷五戰鬪人經一卷波斯匿王何欲最樂經一卷舍衛城人喪子狂經一卷大枯樹經一卷鷹鷂獦經一卷毘羅斯那居士五欲娛樂經一卷長者詣佛說子婦不恭經一卷新編上比丘成就五法入地獄經一卷新編上波斯匿王詣佛有五威儀經一卷調達入地獄經一卷世間強盜布施經一卷掃地經一卷羅閱城人民請佛經一卷梵天詣婆羅門講堂經一卷郁伽居士見佛聞法醒悟經一卷水喻經一卷七寶經一卷鵄鳥事經一卷學人意亂經一卷六衰事經一卷新編上彌勒下生經一卷新編上增一阿含經一卷新編上行七行現報經一卷新編上十二因緣經一卷新編上飛鳥喻經下二十六部二十六卷並出增一阿含經准隋開皇仁壽二年眾經錄中更有三經謂四人出現經婆羅門避死經四泥黎經亦云出增一阿含今撿是異譯本非別生者已編入錄訖故此除之其增一阿含行七行現報二經舊云出增一中言是異譯編入見錄今撿是別生經非異譯者其十二因緣經及彌勒下生經六衰事經亦出增一故附斯錄佛為婆羅門說四法經一卷佛跡見千輻輪經一卷普施經一卷佛為事火婆羅門說悟道經一卷佛為婆羅門說耕田經一卷佛為老婆羅門說偈經一卷佛為憍慢婆羅門說偈經一卷差摩比丘喻重病經一卷佛為比丘說燒頭喻經一卷優陀夷坐樹下寂靜調伏經一卷色無常經一卷諸漏盡經一卷恒河譬經一卷新編上佛為比丘說大力經一卷佛為頻頭婆羅門說像類經一卷四大色生厭離經一卷佛為阿支羅迦葉說自他作苦經一卷異信異欲經一卷佛為比丘說三法經一卷葉喻多少經一卷四食經一卷新編上醫王經一卷佛為比丘說極深險處經一卷佛為諸比丘說莫思惟世間思惟經一卷佛為比丘說大熱地獄經一卷釋提桓因詣目連放光經一卷目連見大身眾生然鐵纏身經一卷目連見眾生身毛如箭經一卷見一眾生舉體糞穢塗身經一卷阿那律思惟目連神力經一卷眾生頂有錢磨風大熾然經一卷三行經一卷眼色根繫經一卷無畏離車白阿難經一卷質多羅長者請比丘經一卷外道誘質多長者經一卷新編上世尊繫念經一卷商人脫賊難經一卷長者命終生兜率天經一卷如來神力經一卷大力士出家得道經一卷阿育王獲果報經一卷阿育王於佛所生大敬信經一卷二童子見佛說偈供養經一卷羅婆鳥為鷹所捉經一卷世間言美色經一卷純陀沙彌經一卷雪山無獼猴經一卷商人子作佛事經一卷婆羅門通達經論一卷比丘於色厭離經一卷捨諸世務經一卷嬰兒譬經一卷外道出家經一卷轉輪聖王七寶現世間經一卷無母子經一卷婆羅門服白經一卷向邪違法經一卷精勤四念處經一卷田夫喻經一卷不淨觀經一卷信人者生五種過經一卷婆羅門虛偽經一卷轉輪聖王七寶具足經一卷三種良馬經一卷佛將比丘優婆塞乞人遊行遇外道說法經一卷外道進問佛生歡喜天因緣經一卷佛為調馬聚落主說法經一卷外道問佛鬪戰生天因緣經一卷少多制戒經一卷四種良馬經一卷釋種問優婆塞經一卷無始本際經一卷一切行不恒安住經一卷或無住字婆羅門問世尊將來有幾佛經一卷悉鞞梨天子詣佛說偈經一卷長壽童子病見世尊經一卷婆羅門問佛布施得福經一卷十法成就惡業入地獄經一卷蛇行法經一卷羅漢遇瓶沙王經一卷新編上佛見牧牛者示道經一卷比丘浴遇天子放光經一卷魔作不淨色欲嬈亂經一卷尊者瞿低迦獨一思惟經一卷人民疾疫受三歸經一卷仙人說阿修羅王歸化經一卷魔化年少詣佛說偈經一卷壽命促經一卷天於阿脩羅欲戰鬪經一卷天帝受戒經一卷比丘問佛釋提桓因因緣經一卷四天王案行世間經一卷帝釋禮三寶供養經一卷四種人經一卷豆遮婆羅門論義出家經一卷佛化大與婆羅門出家經一卷一老男女見佛出家得道經一卷河中草龜經一卷四蛇經一卷恒水流樹經一卷灰河經一卷四吒婆羅門出家得道經一卷佛見梵天頂經一卷帝釋慈心戰勝經一卷婆斯匿王祖母命終經一卷鑄金喻經一卷離車不放逸經一卷水杵喻經一卷金師精舍尊者病經一卷過去鳴鼓人經一卷過去彈琴人經一卷天神禁寶經一卷羊群喻經一卷處中行道經一卷阿育王供養道場樹經一卷長者命終生無熱天經一卷不壞淨經一卷勸行有證經一卷婆羅門解知眾術經一卷婆斯匿王女命過詣佛經一卷國王成就五法久存於世經一卷三時過經一卷戒相應法經一卷新編上比丘問佛多優婆塞命終經一卷新編上獨富長者經一卷佛為年少婆羅門說知善不善經一卷新編上佛為那拘羅長者說根熟經一卷新編上佛為外道須深說離欲經一卷新編上阿育王施半阿摩勒菓經一卷禪思滿足經一卷新編上佛為婆羅門說四法經下一百三十二經並出雜阿含經准隋開皇仁壽二年眾經錄中更有八經謂七處三觀經滿願水沫所漂經馬有八態經相應相可經此之五經勘文乃是異譯非是別生又有數經十一相念如來經身觀經其數經出中阿含是異譯本十一想經出增一中亦是異譯其身觀相應法下三經大周錄中編單本內今撿並出雜阿含中其年少婆羅門下五經周錄之中編闕本內今撿得其本勘與雜阿含同於中獨富長者經半阿摩勒果經隋眾經錄別生經中已載今並相從編之於此三方便經一卷積骨經一卷地獄讚經一卷三方便經下三經並出七處三觀經禪祕要經一卷新編上佛為婆羅門說四法經下一百三十六部一百三十六卷並是雜阿含部分別生經那賴經一卷分衛比丘經一卷和難經一卷邪業自活經一卷是我所經一卷野雞經一卷前世諍女經一卷墮珠海水中經一卷旃闍摩異志謗佛經一卷鱉獼猴經一卷五仙人經一卷舅甥經一卷閑居經一卷舍利弗般涅槃經一卷子命過經一卷比丘各言志經一卷迦旃延無常經一卷和利長者問事經一卷佛心總持經一卷護諸比丘呪經一卷新編上吉祥呪經一卷和難釋經一卷國王五人經一卷蠱狐鳥經一卷比丘疾病經一卷審裸形子經一卷腹使經一卷弟子命過經一卷水牛王經一卷兔王經一卷無懼經一卷五百幼童經一卷毒草喻經一卷鱉喻經一卷菩薩曾為鱉王經一卷新編上毒喻經一卷誨子經一卷新編上負為牛者經一卷光華梵志經一卷毒悔喻經一卷馬喻經一卷新編上比丘尼現變經一卷梵志經一卷驢駝經一卷君臣經一卷拘薩羅國烏王經一卷蜜具經一卷新讚經一卷孔雀經一卷仙人撥劫經一卷清信士阿夷扇持父子經一卷夫婦經一卷薩和達王經一卷首達經一卷新編上那賴經下五十四部五十四卷並出生經此生經上下總有五十五經其第五十譬喻經於中離出薩和達二經合五十六此五十六中除總持孤獨經除二經外有五十四經上別生錄又隋眾經錄別生經中更有四經謂命過神經象王經猘狗經八陽神呪經並云出生經中今撿生經之內總無此經撿本既無除之不上此五十四經中有護諸比丘呪經無懼經鱉喻經菩薩曾為鱉王經誨子經馬喻經薩和達經上之八經新編此錄於中無懼鱉喻誨子馬喻首達等五經眾經錄云出雜譬喻護諸比丘呪薩和達二經眾經錄云是大小乘抄未知所出今以竝與生經之中經目同編之於此菩薩曾為鱉王經祐云失譯者誤也既與此同故編斯錄梵志觀無常得解脫經一卷桀貪王經一卷須陀利經一卷新編上摩竭梵志經一卷新編上梵志疑爭得解脫經一卷鏡面王經一卷老少俱死經一卷新編上彌勒難經一卷新編上󱮇辭梵志經一卷婬人曳踵行經一卷兜勒梵志經一卷猛觀梵志經一卷法觀梵志經一卷蓮花色比丘尼經一卷新編上桀貪王經下一十四部一十四卷並出義足經其摩竭梵志經僧祐錄云出義足經其須陀利經老少俱死經勒難經蓮花色比丘尼經此之四經祐云失譯其婬人曳踵行經房云失譯今勘並與此同故編斯錄撿其義足上下總有一十六經今除優填王經異學捔飛經子父共會經維樓勒諸釋經除此四外餘二經離為十四故載斯錄善時鵝王經一卷本鏘刺脚因緣經一卷譬喻六人經一卷阿闍世王問眼從何生經一卷新編上不與婆羅門等爭訟經一卷新編上摩訶比丘經一卷新編上外道仙尼說度經一卷新編上度梵志經一卷新編上祭亡人不行貪經一卷新編上三毒經一卷新編上四食經一卷新編上調達喻經一卷新編上二十八天經一卷新編上首至問佛十四事一卷新編上數息事一卷兩紙新編上阿闍世王等九經祐錄云抄而不指所出其二十八天等三經撿見其本竝是抄經而未的知出何經律又隋仁壽眾經錄中小乘別生抄經總二百一十三部二百二十七卷亦不指陳所出今撿諸代錄多已載訖彼錄以受十善戒經迦丁比丘經等為別生抄者理不然也既無的據難可依憑略述如前餘刪摩竭魚因緣經一卷新編上尊者隖陀夷引導諸人禮佛僧經一卷新編上還本國度父王經一卷新編上水生太子經一卷新編上施物法非法經一卷新編上教誡羅怙羅經一卷新編上五趣生死輪轉經一卷新編上善來苾芻因緣經一卷新編上七有事無事福業經一卷新編上摩竭魚下九經並出根本說一切有部毘那耶中火生長者受報經二卷新編上尊者善和好聲經一卷新編上五種水羅經一卷新編上勝鬘夫人本緣經一卷新編上勝光王信佛經一卷新編上誅釋種受報經二卷新編上大世主苾芻尼入涅槃經一卷新編上佛為難陀說出家入胎經二卷新編上敬法撿身經一卷新編上度二邪見童子得果經一卷新編上清淨威儀經一卷新編上大目連受報經一卷新編上初誕生現大瑞應經一卷新編上度迦多演那經一卷新編上㗨羅鉢龍王業報因緣經一卷新編上安樂夫人因緣經一卷新編上增養因緣經三卷新編上妙光因緣經一卷新編上降伏外道現大神通經一卷新編上大藥善巧方便經一卷新編上佛從天下贍部洲經一卷新編上度瘦瞿答彌經一卷新編上訶利底母因緣經一卷新編上法與尼在家得果經一卷新編上樹生婆羅門憍慢經一卷新編上弟子事師經一卷新編上七種不退轉經一卷新編上佛為長者說放逸經一卷新編上地動因緣經一卷新編上四種黑白法印經一卷新編上佛將入涅槃度善賢經二卷新編上佛般涅槃行雨大臣告王經一卷新編上八大國王分舍利經一卷新編上火生長者下三十三經並出根本說一切有部毘奈耶雜事中一百三十四部一百三十四卷羅彌壽經一卷栴檀塗塔經一卷右上二經出撰集百緣經無常經一卷阿難見妓樂啼哭無常經一卷比丘求證人經一卷群牛千頭經一卷竊為沙門經一卷瓦師逃走經一卷七老婆羅門請為弟子經一卷瞎鱉經一卷阿梵和利比丘無常經一卷集修行士經一卷比丘問佛何故捨世學道經一卷梵志問世間減損經一卷梵志避死經一卷童子善射術經一卷孤母喪一子經一卷三魚失水經一卷慳貪長者經一卷斫毒樹後生經一卷女人欲熾荒迷經一卷獵師捨家學道經一卷坐禪比丘命過生天經一卷貧子得財發狂經一卷放逸經一卷甘露道經一卷多聞經一卷求離牢獄經一卷深淺學比丘經一卷降千梵志經一卷異象經一卷狗提比丘經一卷良時難遇經一卷梵志子死稻敗經一卷歡喜過差天經一卷昔有二人相愛敬經一卷佛往慰迦葉病經一卷護口意經一卷波利比丘謗梵行經一卷慈仁不殺經一卷摩耶祇女謗佛生身入獄經一卷佛命阿難詣最勝長者經一卷最勝長者受呪願經一卷比方世利經一卷佛神力救長者子經一卷流離王攻釋子經一卷信能度河經一卷有眾生三世作惡經一卷昔為鹿王經一卷梵志試火恩經一卷二僑士經一卷聰明比丘經一卷寤意經一卷長壽王經一卷說法難值經一卷調達問佛顏色經一卷無害梵志執志經一卷國王厭世典經一卷佛度栴陀羅兒出家經一卷出曜花經一卷承事勝已經一卷梵志問佛師經一卷善唄比丘經一卷六師結誓經一卷無病第一利經一卷法施勝經一卷水上泡經一卷流離王生身入地獄經一卷目連弟布施望即報經一卷調達生身入地獄經一卷童子問佛乞食事經一卷多倒見眾生經一卷乞兒發惡心經一卷長者夜輸得非常觀經一卷八歲沙彌降伏外道經一卷鐘磬貧乏經一卷優婆斯那優婆夷經一卷出家功德經一卷抄出家功德品初無福增因緣出第七卷二紙新編上出家功德度福增因經一卷抄出家功德品初兼福增因緣少分顛倒安置加證信序並度人儀五紙新編上叔離比丘尼本緣經一卷陳錄云抄賢愚經出第七卷新編上沙彌守戒自殺經一卷二鸚鵡聞四諦經一卷鳥聞比丘法生天經一卷五百鴈聞佛法生天經一卷堅誓師子經一卷優波斯那經下九部九卷並出賢愚經人受身入陰經一卷人身八十種蟲經一卷人身四百四病經一卷五陰成敗經一卷除恐怖品經一卷修行慈經一卷修行勸意經一卷忍辱經一卷曉食經一卷地獄罪人眾苦經一卷地獄眾生相害經一卷歡悅品經一卷人病醫不能治經一卷阿練若習禪法經一卷新編上禪經偈一卷新編上形疾三品風經一卷諸法實相觀經一卷新編上阿恕伽王本緣經一卷新編上蓮華女經一卷初受道經一卷賣智慧經一卷福子經一卷國王癡夫人經一卷八歲沙彌開解國王經一卷化譬經一卷獼猴與婢共戲致變經一卷居士沒故為婦鼻中蟲經一卷度脫狗子經一卷俱夷懷羅云本經一卷須河譬喻經一卷或無譬字陳錄云抄雜阿含第十流離王入地獄經一卷福報經一卷教子經一卷迦葉詰阿難經一卷亦名迦葉責阿難雙度羅漢喻經隋眾經錄存為二經者誤人詐名為道經一卷貧女人聽經為毒蛇所囓命終生天經一卷明宿願果報經一卷聽四因譬喻經一卷王后為蜣蜋經一卷金色女經一卷赤󰀯烏喻經一卷神通應化經一卷阿難多恒羅云母經一卷種田經一卷覺福經一卷四飯聖法章一卷八部僧行名經一卷阿難邠祁四時布施經一卷初受道下二十九經並出雜譬喻經准隋仁壽眾經錄中有三十九經今以罵意經一卷撿諸代錄云安世高譯今編入藏此中故闕其六人喻經云出罵意前已編上故此除之其得道梯橙經亦云出雜譬喻今以大本即無且編入藏其無懼經鱉喻毒喻經誨子經馬喻經首達經已上六經並出生經之中舊云出雜譬喻者誤也今編彼錄此亦除之其迦葉責阿難雙度羅漢喻經即迦葉詰阿難經異名不合雙上除此十經之外有二十九經如前所列既云出雜譬喻未知的出何者其雙卷譬喻二本撿並無此等經應出八十卷者或可出護公所譯雜譬喻三百五十首經其經並在闕本錄內一百四十七部四百八卷刪繁錄者謂同本異名或廣中略出以為繁䞉今並刪除但以年歲久淹共傳訛贊從盈卷帙有費功勞今者詳校異同甄明得失具為條目有可觀焉六十七部一百八十五卷虛空藏所問經八卷右一經是大集經中虛空藏菩薩品別抄流行大周錄云乞伏秦代沙門聖堅譯者謬也彼聖堅譯者闕本虛空藏菩薩問持經得幾福經一卷右一經亦是大集虛空藏品中別文抄出諸錄皆云姚秦三藏鳩摩羅什譯者謬也一切施王所行檀波羅蜜經一卷右一經出六度集經施度無極中諸錄皆云姚秦三藏鳩摩羅什譯者謬也大方廣如來性起微密藏經二卷右一經即是舊華嚴經寶王如來性起品別出流行初品加證信序及取第一會初緣起置之於首長房等錄云西晉失譯者謬也隨願往生經一卷右一經是大灌頂經第一十卷普廣品或有經本在第十二長房等錄皆云吳代優婆塞支謙譯或云西晉三藏竺法護譯者二俱謬也藥師瑠璃光經一卷右一經是大灌頂經第十二卷或有經本在第十長房等錄皆云宋代鹿野寺沙門慧簡譯者謬也大般若第二會經七十八卷大般若第四會經一十八卷右二經時俗共傳云是三藏義淨所譯別改題目抄寫流行檢尋淨公經目不曾譯此經及勘其文乃與大般若無異恐不知委故此述之最勝天王般若經八卷右一經即大般若第六會與舊勝天王般若同本異譯曼殊般若經二卷右一經即大般若第七會曼殊室利分與舊文般若同本異譯理趣般若經一卷右一經即大般若第十會般若理趣分密迹金剛力士經二卷右一經內典錄云失譯者非也今尋其本乃出五密迹力士經中從第四卷初第四紙五言偈後第五卷末文句全同增壹阿含經一卷右一經出增壹阿含經第二十一卷抄出三經初明四梵福次明四食後明四辯長房錄云西晉沙門法炬譯者謬也行七行現報經一卷一紙右一經出增一阿含經第三十四卷十二因緣經一卷三紙右一經出增一阿含經第四十六卷周錄編在大乘藏中云與貝多樹下思惟十二因緣同本異譯者謬也戒相應法經一卷右一經出雜阿含經第三十卷長房錄云東晉西域沙門竺曇無蘭譯者謬也比丘問佛多優婆塞命終經一卷右一經亦出雜阿含經第三十卷長房錄云西晉沙門法炬譯者謬也獨富長者經一卷右一經出雜阿含經第四十六卷長房錄云後漢三藏安世高譯者謬也有眾生三世作惡經一卷右一經出出曜經第八卷長房錄云西晉沙門法炬譯者謬也出家功德經一卷右一經出賢愚經出家功德品初長房錄云吳代優婆塞支謙譯者謬也佛為年少婆羅門說知善經一卷出雜阿含經第四卷長房錄云後漢三藏安世高譯者謬也佛為那拘羅長者說根熟經一卷出雜阿含經第五卷長房錄云後漢三藏安世高譯者謬也佛為外道須深說離欲經一卷出雜阿含經第十四卷長房錄云吳代優婆塞支謙譯者謬也阿育王施半阿摩勒菓經一卷出雜阿含經第二十五卷禪思滿足經一卷出雜阿含經第二十九卷據長房錄前後兩譯者並謬也右上五經周錄之中編在闕本經內今撿得其本並出雜阿含中既是別生除之不錄摩竭魚因緣經一卷出第九卷尊者鄔陀夷引導諸人禮佛僧經一卷出第十一卷還本國土父王經一卷出第十七卷末第十八卷初水生太子經一卷出第十九卷施物法非法經一卷出第二十四卷教誡羅怙羅經一卷出第二十五卷五趣生死輪轉經一卷出第三十四卷善來苾芻因緣經一卷出第四十二卷七有事無事福業經一卷出第四十六卷摩竭魚因緣下九經並出根本說一切有部毘奈耶中火生長者受報經二卷出第二第三卷尊者善和好聲經一卷出第四卷五種水羅經一卷出第五卷勝鬘夫人本緣經一卷出第七卷光勝王信佛經一卷出第八卷誅釋種受報經二卷出第八第九卷大世主苾芻尼入涅槃經一卷出第十卷佛為難陀說出家入胎經二卷編入寶積第十四會出第十一十二卷敬法捨身經一卷出第十四卷初度二邪見童子得果經一卷出第十四卷清淨威儀經一卷或云洗淨威儀出第十六卷大目連受報經一卷出第十八卷初誕生現大瑞應經一卷出第二十卷度迦多演那經一卷出第二十卷㗨羅鉢龍王業報因緣經一卷出第二十一卷此㗨羅鉢龍王經與度迦多演那經明同異者但前經初文則䞉四紙緣起下文並同無別何繁重鈔分為二經安樂夫人因緣經一卷出第二十一卷增養因緣經三卷出第二十二二十三二十四卷妙光因緣經一卷出第二十五卷降伏外道現大神通經一卷出第二十六卷大藥善巧方便經二卷出第二十七二十八卷佛從天下贍部洲經一卷出第二十九卷度瘦瞿答彌經一卷出第三十卷訶利底母因緣經一卷出第三十一卷法與尼在家得果經一卷出第三十二卷樹生婆羅門憍慢經一卷出第三十四卷末第三十五卷初弟子事師經一卷出第三十五卷七種不退轉經一卷出第三十五卷佛為長者說放逸經一卷出第三十六卷地動因緣經一卷出第三十六卷四種黑白法印經一卷出第三十七卷佛將入涅槃度善賢經二卷出第三十七卷半佛般涅槃行兩大臣告王經一卷出第三十八卷八大國王分舍利經一卷出第三十九卷初此上二經文相錯涉其大臣告王經比於後往前文䞉兩紙餘其分舍利經比於前經後可䞉三紙餘並無異鈔為二經繁而未當火生長者下三十三經並出根本說一切有部毘奈耶雜事中從摩竭魚因緣經下四十二經四十九卷並是說一切有部律中緣起三藏義淨鈔出流行既類別生故並刪削於中施物法非法經弟子事師經比於廣文雖少增減既不異於本豈繁別為部卷類諸別生並刪也二十部五十二卷菩薩境界奮迅法門經十卷元魏三藏菩提留支譯出寶唱錄右一經即薩遮尼乾子經之異名周錄別載復云闕本者誤也新道行經十卷西晉三藏竺法護譯右一經撿諸藏本並與小品般若文句全同者其本錯也護公所譯新道行經時無其本承聞東都有護本求尋之未獲譯大方等大集經八卷右一經唐內典錄及大周錄俱載今撿其文即是合部大集經第六帙也初之二卷名十方菩薩品即是明度五十校計經後之六卷乃是無盡意經其明度五十校計經不知何故編入大集以有差殊今存別部之者此既重載今故刪除阿耨達龍王經二卷右一經與弘道廣顯三昧經文句全同但名別異今存一本合道神足經三卷右一經與道神足無極變化經文同名異哀泣經三卷右一經與方等般泥洹經文同名異其方等泥洹初品名為哀泣乃取此品名目以作經題比於方等泥洹後闕三品文不足矣寶田慧印三昧經一卷右一經與慧印三昧經文句全同名廣略異長房錄云慧印三昧經亦名寶田慧印三昧經周入藏錄二本俱載一單一重誤之甚也鹿子經一卷右一經與鹿母經文同名異據其文義合從母立長房錄云鹿子經吳代優婆塞支謙譯者謬也小無量壽經一卷右一經與阿彌陀經文同名異其宗代三藏求那跋陀羅所譯小無量壽經時無其本胎藏經一卷右一經與無垢賢女經文同名異聞城十二因緣經一卷右一經與貝多樹下思惟十二因緣經文同名異此聞城經合有異本尋之未獲大安般經一卷右一經與大安般守意經文句全同名廣略異群錄之中存其二本誤之甚也申日經一卷右一經與大乘藏中月光童子經文同名異父名申日子號月光約此不同立經名別長房錄云申日經吳代優婆塞支謙譯者謬也輪轉五道罪福報應經一卷右一經與罪福報應經文句全同名廣略異栴陀越經一卷右一經與旃陀越國王經文句全同名廣略異周入藏中栴陀越經編在單本栴陀越國王經在於重譯二處俱載者誤之甚也真偽沙門經一卷右一經即迦葉禁戒經之異名文句全同或云宋代鹿野寺沙門慧簡譯者謬也轉法輪經一卷右一經撿無其本諸經藏內皆以轉法輪論替之者誤也近於東都尋得正本編入藏記賓頭盧為王說法經一卷右一經與賓盧突羅闍為優陀延王說法經文句全同名廣略異阿蘭若習禪法經二卷右一經與坐禪三昧經文同名異禪祕要經五卷右一經云是宋代三藏曇摩蜜多譯云與姚秦三藏鳩摩羅什譯祕要法同本異出今撿尋上下文極錯非是本經初之一卷乃是治禪病祕要法文仍不盡至半而止第二卷已去即是羅什所譯禪祕要法從第一卷過半生起至第三卷末文亦不盡欠十紙餘均為四卷通前成五其曇摩蜜多譯者時闕其本八部三十卷菩薩地持經十卷右一經亦名菩薩地持論今此錄中編之為律存其經名除其論錄中云菩薩地持經闕本者誤也又周錄中此一本經既有多名前後差互凡六處重上錯之甚也餘經重載其數非一恐繁紙墨故略述之無畏德女經一卷第一義法勝經一卷彌勒菩薩所問本願經一卷右三經大周入藏錄中單本重譯二處俱載者誤也今除單本編重譯中發菩提心經二卷右一經周入藏錄大乘經中及大乘論二處俱載者誤也今以菩薩所造除其經名存於論錄諫王經一卷右一經周入藏闕本二錄俱載者誤也法句經二卷右一經周入藏錄大乘譯及集傳內二處俱載者誤也尋文並同不可分二雖曾再譯一本闕無今經中除編於集內攝大乘釋論十二卷右一論隋開皇仁壽二年眾經錄及唐內典大周錄等皆存二本云與十五卷攝論同本異出俱是陳朝三藏真諦所譯者誤也今勘文句首末全同卷雖多少有殊不可分為二部但存十五卷本十二成者除之五十二部一百四十一卷金光明經四卷北涼三藏曇無讖譯金光明經七卷陳三藏真諦全譯四合成七卷金光明經更廣壽量大辦陀羅尼經七卷右隋興善寺沙門寶貴取前三本及闍那崛多所譯銀主囑累二品總二十四品合成八卷前之三本並合入中一無增減其八卷成者留之入藏上之三本既重故略密迹金剛力士經十卷在第三會或四卷或五卷或八卷菩薩夢經二卷在第四會新改名淨居天子會法界體性無分別經二卷在第八會十法經一卷在第九會加名大乘十法會大菩薩藏經二十卷在第十二會佛為難陀說出家入胎經一卷在第十四會文殊師利授記經三卷在第十五會菩薩見實三昧經十六會在第十六會或十四卷或十卷菩薩藏經三卷在第十七會亦名大悲心經改名富樓那會護國菩薩經二卷在第十八會郁伽長者所問經一卷在第十九會或二卷迦葉經二卷在第二十三會加名摩訶迦葉會善臂菩薩所問經二卷在第二十六會或一卷無畏德女經一卷在第三十二會無垢施菩薩分別應辯經一卷在第三十三會或二卷大方等善住意天子問經四卷在第三十六會大乘方便經三卷東晉外國居士竺難提譯在第三十八會移識經二卷在第三十九會改名賢護長者會彌勒菩薩所問經一卷在第四十一會改名彌勒問法會大寶積經一卷失譯在第四十三會改名普明菩薩會寶梁經二卷北涼沙門道龔譯在第四十四會文殊般若波羅蜜經一卷或三卷在第四十六會般若部中重出一本此以在次不可偏除故存其目寶髻菩薩所問經二卷在第四十七會右密迹力士經下合二十部共八十一卷並是大寶積經諸會舊譯三藏菩提流志勘梵本同更不重翻直編會次既合入大部別者刪之三律儀經三卷與舊大方廣三戒經同本在第一會無邊莊嚴經四卷在第三會無量壽如來經二卷與舊大阿彌陀經等同本在第五會不動如來經二卷與舊阿閦佛國經同本在第六會被甲莊嚴經五卷在第七會文殊師利普門經一卷與舊普門品經同本在第十會出現光明經五卷在第十一會佛為阿難說處胎經一卷與舊胞胎經同本在第十三會無盡伏藏經二卷在第二十會授幻師跋陀羅記經一卷與舊幻士仁賢同在第二十一會大神變經二卷在第二十二會優波離問經一卷與舊決定毘尼經同本在第二十四會發勝志樂經二卷與舊發覺淨心經同本在第二十五會善順菩薩經一卷在第二十七會勤授長者經一卷在第二十八會優陀延王經一卷與舊優填王經同本在第二十九會妙慧意女經一卷與舊須摩提經同本在第三十會恒河上優婆夷經一卷在第三十一會功德寶華敷菩薩經一卷在第三十四會善德天子經一卷與舊文殊不思議境界經同本在第三十五會阿闍世王太子經一卷與舊太子刷護經等同本在第三十七會淨信童女經一卷在第四十會彌勒菩薩所問經一卷與舊彌勒所問本願經同本在第四十二會無盡慧菩薩經一卷在第四十五會勝鬘夫人經一卷與舊勝鬘經同本在第四十八會廣博仙人問經一卷與舊毘婆問經同本在第四十九會右三律儀經下合二十六部共四十四卷大唐先天二年南印度三藏沙門菩提流志於西崇福寺譯並是寶積諸會編在大部之中亦有鈔寫別部流行恐不知根源故具條示若新舊相合共成一百二十卷若各別分之則成二百五卷矣補拾錄者謂舊錄闕題新翻未載之類今並詳而具之也所冀法輪無玷慧日增暉永燭幽途恒霑沃者矣文殊師利問菩薩暑經一卷後漢三藏支婁迦讖譯自誓三昧經一卷後漢三藏安世高譯溫室洗浴眾僧經一卷後漢三藏安世高譯佛印三昧經一卷後漢三藏安世高譯菩薩內習六波羅蜜經一卷後漢沙門嚴佛調譯老女人經一卷吳優婆塞支謙譯持句神呪經一卷吳優婆塞支謙譯孛經一卷吳優婆塞支謙譯菩薩十住行道品一卷西晉三藏竺法護譯太子沐魄經一卷西晉三藏竺法護譯優填王經一卷西晉沙門釋法炬譯灌洗佛形像經一卷西晉沙門釋法炬譯文殊師利般涅槃經一卷西晉居士聶道真譯異出菩薩本起經一卷西晉居士聶道真譯採蓮違王上佛授決號妙華經一卷東晉沙門竺曇無蘭譯陀隣尼鉢經一卷東晉沙門竺曇無蘭譯摩尼羅亶經一卷東晉沙門竺曇無蘭譯玄師颰陀所說神呪經一卷東晉沙門竺曇無蘭譯摩訶般若波羅蜜大明呪經一卷姚秦三藏鳩摩羅什譯須摩提菩薩經一卷姚秦三藏鳩摩羅什譯申日兒本經一卷宋三藏求那跋陀羅譯阿難陀目佉尼呵離陀經一卷宋三藏求那跋陀羅譯彌勒菩薩所問經一卷元魏三藏菩提留支譯文殊師利所說般若波羅蜜經一卷梁三藏僧伽婆羅譯大乘十法經一卷梁三藏僧伽婆羅譯種種雜呪經一卷周三藏闍那崛多譯大集譬喻王經一卷隋三藏闍那崛多譯入法界體性經一卷隋三藏闍那崛多譯離垢慧菩薩所問禮佛法經一卷大唐三藏那提譯大乘遍照光明藏無字法門經一卷大唐三藏地婆訶羅譯大乘百福莊嚴相經一卷大唐三藏地婆訶羅譯菩薩修行四法經一卷大唐三藏地婆訶羅譯佛頂最勝陀羅尼經一卷大唐三藏地婆訶羅譯最勝佛頂陀羅尼淨除業障經一卷大唐三藏地婆訶羅譯造塔功德經一卷大唐三藏地婆訶羅譯千手千眼觀世音菩薩廣大圓滿無礙大悲心陀羅尼經一卷西天竺沙門伽梵達摩譯千眼千臂觀世音菩薩陀羅尼神呪經二卷大唐沙門釋智通譯觀自在菩薩隨心呪經大唐沙門釋智通譯大方廣圓覺修多羅了義經大唐罽賓國沙門佛陀多羅譯不空羂索陀羅尼自在呪經一卷大唐三藏寶思惟長壽二年譯薩曇分陀利經一卷失譯不思議功德諸佛所護念經一卷失譯菩薩本行經三卷大金色孔雀王呪經一卷失譯佛說大金色孔雀王呪經一卷失譯天王太子譬羅經一卷失譯金剛三昧經二卷失譯摩利支天經一卷失譯六字神呪王經一卷失譯虛空藏菩薩問佛經一卷失譯三劫三千佛名經三卷失譯牟梨曼陀羅呪經一卷失譯阿彌陀鼓音聲王陀羅尼經一卷阿吒婆拘鬼神大將上佛陀羅尼經一卷失譯大普賢陀羅尼經一卷失譯大七寶陀羅尼經一卷失譯六字大陀羅尼經一卷失譯長者女菴提遮師子吼了義經一卷失譯菩薩戒本一卷北涼三藏曇無讖譯受十善戒經一卷失譯已上大乘律二部拾遺編入法華經論二卷元魏三藏菩提留支譯遺教經論二卷陳三藏真諦譯唯識三十論一卷大唐三藏玄奘譯已上大乘論三部拾遺編入婆羅門子命終愛念不離經一卷後漢三藏安世高譯婆羅門避死經一卷後漢三藏安世高譯罵意經一卷後漢三藏安世高譯分別善惡所起經一卷後漢三藏安世高譯父母恩難報經一卷後漢三藏安世高譯弊魔試目連經一卷吳優婆塞支謙譯齋經一卷吳優婆塞支謙譯須摩提女經一卷吳優婆塞支謙譯黑氏梵志經一卷吳優婆塞支謙譯猘狗經一卷吳優婆塞支謙譯離睡經一卷西晉三藏竺法護譯受歲經一卷西晉三藏竺法護譯樂想經一卷西晉三藏竺法護譯尊上經一卷西晉三藏竺法護譯意經一卷西晉三藏竺法護譯應法經一卷西晉三藏竺法護譯鴦崛摩經一卷西晉三藏竺法護譯分別經一卷西晉三藏竺法護譯身觀經一卷西晉三藏竺法護譯苦陰因事經一卷西晉沙門釋法炬譯瞻波比丘經一卷西晉沙門釋法炬譯伏婬經一卷西晉沙門釋法炬譯數經一卷西晉沙門釋法炬譯相應相可經一卷西晉沙門釋法炬譯慢法經一卷西晉沙門釋法炬譯法海經一卷西晉沙門釋法炬譯阿闍世王問五逆經一卷西晉沙門釋法炬譯善生子經一卷西晉沙門支法度譯鐵城泥犁經一卷東晉沙門竺曇無蘭譯阿耨風經一卷東晉沙門竺曇無蘭譯梵志頞羅延問種尊經一卷東晉沙門竺曇無蘭譯四泥犁經一卷東晉沙門竺曇無蘭譯水沫所漂經一卷東晉沙門竺曇無蘭譯中心經一卷東晉沙門竺曇無蘭譯海八德經一卷姚秦三藏鳩摩羅什譯文陀竭王經一卷東涼三藏曇無讖譯鞞摩肅經一卷宋三藏求那跋陀羅譯四人出現世間經一卷宋三藏求那跋陀羅譯十一想思念如來經一卷宋三藏求那跋陀羅譯進學經一卷宋居士沮渠京聲譯八關齋經一卷宋居士沮渠京聲譯弟子死復生經一卷宋居士沮渠京聲譯佛母般泥洹經一卷宋沙門釋慧簡譯起世因本經一卷隋三藏達摩笈多譯苦陰經一卷失譯阿鳩留經一卷失譯兜調經一卷失譯舍衛國王夢見十事經一卷失譯玉耶女經一卷失譯孝子經一卷失譯鬼子母經一卷失譯梵摩難國王經一卷失譯梵志計水淨經一卷失譯三歸五戒慈心厭離功德經一卷失譯箭喻經一卷失譯滿願子經一卷失譯出家功德經一卷失譯佛為黃竹園老婆羅門說學經一卷失譯耶見經一卷失譯已上小乘經五十九部拾遺編入五分比丘尼戒本一卷梁沙門釋明微集出四分雜羯磨一卷曹魏三藏康僧鎧譯犯戒報應輕重經一卷後漢三藏安世高譯沙彌尼戒經一卷失譯五百問事經一卷失譯已上小乘律五部拾遺編入小乘論無遺道地經一卷後漢三藏安世高譯迦葉結經一卷後漢三藏安世高譯阿毘曇五法行經一卷後漢三藏安世高譯小道地經一卷後漢三藏支曜譯雜譬喻經一卷後漢三藏支樓迦讖譯舊雜譬喻經一卷吳三藏康僧會譯佛醫經一卷吳沙門竺律炎譯撰集百緣經一卷吳沙門優婆塞支謙譯惟日雜難經一卷吳優婆塞支謙譯法觀經一卷西晉三藏竺法護譯十二遊經一卷東晉沙門迦留伽陀譯文殊師利發願經一卷東晉三藏佛陀跋陀羅譯五門禪經要用法一卷宋三藏曇摩蜜多譯勸發諸王要偈一卷宋三藏僧伽跋摩譯分別業報略一卷宋三藏僧伽跋摩譯阿育王經一卷梁三藏僧伽婆羅譯阿育王息壞目因緣經一卷符秦三藏曇摩難提譯四阿含暮鈔解二卷符秦三藏鳩摩羅佛提譯思惟略要法一卷姚秦三藏鳩摩羅什譯雜譬喻經一卷姚秦三藏鳩摩羅什譯馬鳴菩薩傳一卷姚秦三藏鳩摩羅什譯龍樹菩薩傳一卷姚秦三藏鳩摩羅什譯提婆菩薩傳一卷婆藪盤豆法師傳一卷梁三藏真諦譯讚觀世音菩薩頌一卷大唐沙門釋慧智譯禪要呵欲經一卷失譯內身觀章句經一卷失譯雜譬喻經一卷失譯六菩薩名一卷失譯佛治身經一卷失譯治意經一卷失譯阿育王譬喻經一卷失譯撰集三藏及雜藏傳一卷失譯無明羅剎集一卷失譯三慧經一卷失譯迦丁比丘說當來變經一卷失譯已上賢聖集傳三十六部拾遺編入右文殊問暑經下一百六十四部合二百五卷並是舊譯經律論等大周廣錄有目入藏之內並無闕本錄中有載不載或有周錄遺漏諸錄有者今並拾遺編入藏錄大方廣佛華嚴經八十卷大唐三藏實叉難陀譯文殊師利授記經三卷大唐三藏實叉難陀譯大方廣入如來智德不思議經一卷大唐三藏實叉難陀譯大方廣如來不思議境界經一卷大唐三藏實叉難陀譯大方廣普賢所說經一卷大唐三藏實叉難陀譯大乘入楞伽經七卷大唐三藏實叉難陀譯觀世音菩薩祕密藏神呪經一卷大唐三藏實叉難陀譯妙臂印幢陀羅尼經一卷大唐三藏實叉難陀譯百千印陀羅尼經一卷大唐三藏實叉難陀譯救面然餓鬼陀羅尼神呪經一卷大唐三藏實叉難陀譯右繞佛塔功德經一卷大唐三藏實叉難陀譯大乘四法經一卷大唐三藏實叉難陀譯不空羂索陀羅尼經一卷大唐婆羅門李無諂譯無垢淨光大陀羅尼經一卷大唐三藏彌陀山等譯文殊師利根本字陀羅尼經一卷大唐三藏寶思惟譯六字神呪經一卷金光明最勝王經十卷能斷金剛般若波羅蜜多經一卷入定不定印經一卷彌勒下生成佛經一卷曼殊室利一字呪王經一卷莊嚴王陀羅尼經一卷大乘流轉諸有經一卷妙色王因緣經一卷已上並於天后代譯浴像功德經一卷大唐三藏寶思惟譯校量數珠功德經一卷大唐三藏寶思惟譯觀世音菩薩如來意摩尼陀羅尼經一卷大唐三藏寶思惟譯大陀羅尼末法中一字心呪經一卷大唐三藏寶思惟譯藥師瑠璃光七佛本願功德經二卷佛為勝光天子說法經一卷浴像功德經一卷數珠功德經一卷觀自在菩薩如意心陀羅尼呪經一卷稱讚如來功德神呪經一卷大孔雀呪王經三卷佛頂尊勝陀羅尼經一卷香王菩薩陀羅尼經一卷一切功德莊嚴王經一卷拔除罪障呪王經一卷佛為海龍王說法印經一卷大寶積經一百二十卷大唐三藏菩提流志集譯善夜經一卷不空羂索神變真言經三十卷千手千眼觀世音菩薩姥陀羅尼身經一卷如意輪陀羅尼經一卷廣大寶樓閣善住祕密陀羅尼經三卷一字佛頂輪王經五卷文殊師利寶藏陀羅尼經一卷金剛光焰止風雨陀羅尼經一卷大毘盧遮那成佛神變加持經七卷大唐三藏輸波迦羅譯蘇婆呼童子經三卷大唐三藏輸波迦羅譯蘇悉地羯羅經三卷大唐三藏輸波迦羅譯虛空藏菩薩能滿諸願最勝心陀羅尼求聞持法一卷大唐三藏輸波迦羅譯七俱胝佛母準泥大明陀羅尼經一卷大唐三藏金剛智譯金剛頂瑜伽中略出念誦法四卷大唐三藏金剛智譯金剛頂經曼殊室利菩薩五字心陀羅尼品一卷大唐三藏金剛智譯觀自在如意輪菩薩瑜伽法要一卷大唐三藏金剛智譯大佛頂如來密因修證了義諸菩薩萬行首楞嚴經十卷大唐三藏般剌蜜帝譯說妙法決定業障經一卷大唐沙門釋智嚴譯出生無邊門陀羅尼經一卷大唐沙門釋智嚴譯師子素馱娑王斷肉經一卷大唐沙門釋智嚴譯已上大乘經六十一部新譯補闕編入金剛頂瑜伽般若理趣經一卷大唐代宗朝大興善寺三藏沙門大廣智不空譯般若理趣釋二卷大唐代宗朝大興善寺三藏沙門大廣智不空譯新譯仁王經二卷大唐代宗朝大興善寺三藏沙門大廣智不空譯仁王般若陀羅尼釋一卷大唐代宗朝大興善寺三藏沙門大廣智不空譯仁王般若念誦法經一卷大唐代宗朝大興善寺三藏沙門大廣智不空譯仁王般若念誦儀軌一卷大唐三藏大廣智不空譯普遍智藏般若波羅蜜多經一卷玄宗朝東天竺三藏沙門法月譯新譯般若波羅蜜多心經一卷今朝罽賓國三藏沙門般若譯修習般若波羅蜜藏觀行念誦儀軌一卷大唐三藏大廣智不空譯守護國界主陀羅尼經一部十卷罽賓國三藏沙門般若譯大曼荼羅十七尊釋一卷大唐代宗朝大興善寺三藏大廣智不空譯阿閦如來念誦法一卷大唐三藏大廣智不空譯大聖文殊師利菩薩佛剎功德莊嚴經一卷大唐三藏大廣智不空譯地藏菩薩問法身讚一卷大唐三藏大廣智不空譯新譯大虛空藏菩薩所問經八卷大唐三藏大廣智不空譯大虛空藏菩薩念誦法一卷大唐三藏大廣智不空譯新譯大方廣佛花嚴經四十卷今朝罽賓國三藏般若譯普賢行願讚一卷大唐三藏大廣智不空譯文殊問字母品經一卷大唐三藏大廣智不空譯瑜伽金剛頂經釋字母品一卷大唐三藏大廣智不空譯花嚴入法界四十二字觀門一卷大唐三藏大廣智不空譯金剛頂經瑜伽文殊師利菩薩儀軌供養法一品大唐三藏大廣智不空譯金剛頂瑜伽文殊師利菩薩經一卷大唐三藏大廣智不空譯曼殊室利童子菩薩五字瑜伽法一卷大唐三藏大廣智不空譯五字陀羅尼頌一卷大唐三藏大廣智不空譯金剛頂超勝三界經說文殊五字真言勝相一卷大唐三藏大廣智不空譯文殊讚法身禮一卷大唐大興善寺三藏大廣智不空譯佛說十力經一卷今朝安西三藏勿提犀魚於蓮花寺譯佛說迴向輪經一卷今朝于闐三藏尸羅達摩於北庭龍興寺譯十力下三經安西北庭進入十地經一部九卷罽賓國三藏沙門般若譯成就妙法蓮華經王瑜伽觀智儀軌一卷大唐三藏大廣智不空譯寶篋經一卷大唐三藏大廣智不空譯大雲請雨經二卷大唐三藏大廣智不空譯無量壽如來念誦儀軌一卷大唐三藏大廣智不空譯文殊師利菩薩根本大教王金翅鳥王品一卷大唐三藏大廣智不空譯文殊師利菩薩及諸仙所說吉凶時日善惡宿曜經二卷大唐三藏大廣智不空譯稻𦼮喻經一卷大唐三藏大廣智不空譯都部陀羅尼目一卷大唐三藏大廣智不空譯八大菩薩曼荼羅經一卷大唐三藏沙門大廣智不空譯瑜伽念珠經一卷大唐三藏沙門大廣智不空譯新譯木槵經一卷大唐三藏沙門大廣智不空譯千手千眼觀世音菩薩大身呪本一卷玄宗朝南天竺三藏金剛智譯千手千眼觀自在菩薩廣大圓滿無礙大悲心陀羅尼呪本一卷玄宗朝三藏金剛智譯金剛頂瑜伽千手千眼觀自在念誦法一卷大唐三藏沙門大廣智不空譯觀自在菩薩說普賢陀羅尼經一卷大唐三藏沙門大廣智不空譯三十五佛名經一卷大唐三藏沙門大廣智不空譯大孔雀明王經三卷大唐三藏沙門大廣智不空譯佛說大孔雀明王畫像壇場儀軌一卷大唐三藏沙門大廣智不空譯十一面觀自在菩薩經三卷大唐三藏沙門大廣智不空譯佛說摩利支天經一卷大唐三藏沙門大廣智不空譯摩利支提婆華鬘經一卷大唐三藏沙門大廣智不空譯訶利帝母經一卷大唐三藏沙門大廣智不空譯大藥叉女歡喜母并愛子成就法一卷大唐三藏沙門大廣智不空譯七俱胝佛母陀羅尼經一卷大唐三藏沙門大廣智不空譯金剛頂經觀自在王如來修行法一卷大唐三藏沙門大廣智不空譯佛頂尊勝念誦法一卷大唐三藏沙門大廣智不空譯毘沙門天王經一卷大唐三藏沙門大廣智不空譯出生無邊門經一卷大唐三藏沙門大廣智不空譯金剛壽命陀羅尼經大唐三藏沙門大廣智不空譯金剛壽命念誦法一卷大唐三藏沙門大廣智不空譯菩提場莊嚴經一卷大唐三藏沙門大廣智不空譯菩提場所說一字頂輪王經五卷大唐三藏沙門大廣智不空譯奇特佛頂經三卷大唐三藏沙門大廣智不空譯金剛頂經一字頂輪王瑜伽一切時處念誦成佛儀軌一卷大唐三藏沙門大廣智不空譯蘘麌梨童女經一卷大唐三藏沙門大廣智不空譯除一切疾病陀羅尼經一卷大唐三藏沙門大廣智不空譯能淨一切眼陀羅尼經一卷大唐三藏沙門大廣智不空譯阿唎多羅阿嚕力經一卷大唐三藏沙門大廣智不空譯雨寶陀羅尼經一卷大唐三藏沙門大廣智不空譯甘露軍吒唎瑜伽念誦法一卷大唐三藏沙門大廣智不空譯佛說一髻尊陀羅尼經一卷大唐三藏沙門大廣智不空譯聖閻曼德迦威怒王立成大神驗念誦法一卷大唐三藏沙門大廣智不空譯速疾立驗摩醯首羅天說迦婁羅阿尾奢法一卷大唐三藏沙門大廣智不空譯大聖天歡喜雙身毘那夜迦法一卷大唐三藏沙門大廣智不空譯大方廣如來藏經一卷大唐三藏沙門大廣智不空譯觀自在菩薩授記經一卷大唐三藏沙門大廣智不空譯新譯密嚴經三卷大唐三藏沙門大廣智不空譯大寶廣博樓閣經三卷大唐三藏沙門大廣智不空譯一字頂輪王瑜伽經一卷大唐三藏沙門大廣智不空譯金輪王佛頂略念誦法一卷大唐三藏沙門大廣智不空譯金剛瑜伽千臂千鉢曼殊室利經一部十卷南天竺三藏沙門金剛智譯金剛頂經瑜伽修習毘盧遮那三麼地法一卷南天竺三藏沙門金剛智譯大毘盧遮那成佛神變加持經略示七支念誦隨行法一卷大唐三藏沙門大廣智不空譯大日經略攝念誦隨行法一卷大唐三藏沙門大廣智不空譯不空羂索毘盧遮那佛大灌頂光真言一卷大唐三藏沙門大廣智不空譯大威力烏樞瑟摩明王經二卷玄宗朝北天竺三藏沙門無能勝譯穢跡金剛說神通大滿陀羅尼法術靈要門一卷玄宗朝北天竺三藏沙門無能勝譯穢跡金剛法禁百變法一卷玄宗朝北天竺三藏沙門無能勝譯大威怒烏芻澀摩儀軌一卷大唐三藏沙門大廣智不空譯聖迦抳忿怒金剛童子菩薩成就儀軌經三卷大唐三藏沙門大廣智不空譯金剛頂瑜伽真實大教王經三卷大唐三藏沙門大廣智不空譯金剛頂瑜伽三十七尊分別聖位法門一卷大唐三藏沙門大廣智不空譯金剛頂瑜伽三十七尊禮一卷大唐三藏沙門大廣智不空譯金剛頂瑜伽五祕密修行儀軌一卷大唐三藏沙門大廣智不空譯金剛頂勝初瑜伽中略出大樂金剛薩埵念誦儀一卷大唐三藏沙門大廣智不空譯金剛頂勝初瑜伽普賢菩薩念誦法一卷大唐三藏沙門大廣智不空譯金剛頂瑜伽護摩儀一卷大唐三藏沙門大廣智不空譯金剛頂瑜伽十八會指歸一卷大唐三藏沙門大廣智不空譯普賢金剛薩埵念誦法一卷大唐三藏沙門大廣智不空譯大樂金剛薩埵修行成就儀軌一卷大唐三藏沙門大廣智不空譯金剛頂降三世大儀軌一卷大唐三藏沙門大廣智不空譯金剛瑜伽降三世成就極深密門一卷大唐三藏沙門大廣智不空譯金剛手光明灌頂經一卷大唐三藏沙門大廣智不空譯觀自在菩薩最勝明王經二卷大唐三藏沙門大廣智不空譯聖自在菩薩心真言觀行儀軌一卷大唐三藏沙門大廣智不空譯觀自在大悲成就瑜伽蓮華部念誦法門一卷大唐三藏沙門大廣智不空譯觀自在多羅瑜伽念誦法一卷大唐三藏沙門大廣智不空譯葉衣觀自在菩薩陀羅尼經一卷大唐三藏沙門大廣智不空譯瑜伽蓮華部念誦法一卷大唐三藏沙門大廣智不空譯金剛頂蓮華部心念誦法一卷大唐三藏沙門大廣智不空譯不動使者陀羅尼祕密法一卷玄宗朝南天竺三藏沙門金剛智譯底哩三昧耶經一卷大唐三藏沙門大廣智不空譯普遍光明大隨求陀羅尼經二卷大唐三藏沙門大廣智不空譯施焰口餓鬼陀羅尼經一卷大唐三藏沙門大廣智不空譯金剛王菩薩念誦法一卷大唐三藏沙門大廣智不空譯觀自在菩薩如意輪瑜伽一卷大唐三藏沙門大廣智不空譯佛為優填王說王法政論經一卷大唐三藏沙門大廣智不空譯本生心地觀經一部八卷罽賓國三藏沙門般若譯大乘理趣六波羅密多經十卷大唐罽賓國三藏沙門般若譯大花嚴長者問佛那羅延力經一卷今朝罽賓國三藏沙門般若譯吉祥天女十二名號經一卷大唐三藏沙門大廣智不空譯大吉祥天女經一卷大唐三藏沙門大廣智不空譯如意輪念誦法一卷大唐三藏沙門大廣智不空譯玄宗肅宗代宗今上四朝所譯大乘經具錄如上已上從金剛頂瑜伽般若理趣經下一百二十四部二百四十卷大乘經目玄宗皇帝開元十九年後至今新譯準勅拾遺補闕編入貞元目錄十善業道經一卷大唐三藏實叉難陀譯已上大乘律一部新譯補闕編入天后代譯受菩提心戒儀一卷大唐三藏沙門大廣智不空譯已上大乘律準勅補闕編入目錄大乘起信論二卷大唐三藏實叉難陀譯掌中論一卷取因假設論一卷六門教授習定論一卷大乘起信下並天后代譯能斷金剛般若波羅蜜多經論頌一卷能斷金剛般若波羅蜜多經論釋二卷因明正理門論一卷成唯識寶生論五卷觀所緣論釋一卷觀總相論頌一卷止觀門論頌一卷手杖論一卷已上大乘論十二部新譯補闕編入金剛瑜伽中發阿耨多羅三藐三菩提心論一卷新入貞元目錄大乘緣生論一卷已上大乘論二部準勅編入貞元目錄無常經一卷長爪梵志請問經一卷無常等三經天后代譯五蘊皆空經一卷三轉法輪經一卷譬喻經一卷療痔病經一卷略教誡經一卷已上小乘經八部譯補闕編入根本說一切有部毘奈耶五十卷根本說一切有部苾芻尼毘奈耶二十卷根本說一切有部尼陀那目得迦十卷根本說一切有部戒經一卷根本說一切有部苾芻尼戒經一卷根本薩婆多部律攝二十卷大唐三藏沙門義淨譯根本說一切有部毘奈耶頌五卷根本說一切有部毘奈耶雜事攝頌一卷根本說一切有部毘奈耶尼陀那目得迦攝頌一卷一百五十讚佛頌一卷龍樹菩薩勸誡王頌一卷大乘修行菩薩行門諸經要集三卷大唐沙門釋智嚴譯已上賢聖集傳三部譯補闕編入右花嚴經下二百二十一部合七百四十一卷並是大周刊定錄後及開元釋教錄後新譯所以前錄未載今並補闕編入貞元新定釋教目錄小乘律論開元錄後並無新譯四分比丘戒本一卷大唐沙門懷素依律集四分比丘尼戒本一卷大唐沙門懷素依律集四分僧羯磨三卷大唐沙門懷素依律集四分尼羯磨三卷大唐沙門懷素依律集四分律刪補隨機羯磨一卷大唐沙門釋道宣撰五分羯磨一卷大唐沙門釋愛同撰右四分戒本下並小乘律合六部十卷然並撰述有據時代盛行故補先闕編之見錄大佛名經一十六卷二帙傳是梁代未詳撰述者準勅新入貞元目錄釋迦譜十卷蕭齊沙門釋僧祐撰釋迦氏略譜一卷大唐沙門釋道宣撰釋迦方誌二卷大唐沙門釋道宣撰經律異相五十卷梁勅沙門寶唱等撰陀羅尼雜集十卷未詳撰者舊錄亦載諸經要集二十卷大唐沙門釋玄惲撰出三藏記集十五卷梁沙門釋僧祐撰眾經目錄七卷隋勅沙門法經等撰開皇三寶錄十五卷隋翻經學士費長房撰眾經目錄五卷隋勅翻經沙門學士等撰大唐內典錄十卷大唐沙門釋道宣撰續大唐內典錄一卷大唐沙門釋智昇撰古今譯經圖紀四卷大唐沙門釋靖邁撰續古今譯經圖紀一卷大唐沙門釋智昇撰大周刊定眾經目錄十五卷大唐天后勅沙門明佺等撰開元釋教錄二十卷大唐沙門釋智昇撰續開元釋教錄一部三卷貞元集編入貞元新定釋教目錄三十卷一切經音義二十五卷新譯大方廣佛華嚴經音義二卷集古今佛道論衡四卷大唐西域記十卷續集古今佛道論衡一卷東夏三寶感通錄三卷集沙門不拜俗議六卷大唐慈恩寺三藏法師傳十卷大唐西域求法高僧傳二卷法顯傳一卷高僧傳十四卷續高僧傳三十卷辯正論八卷破邪論二卷法琳別傳一部三卷貞元新編入目甄正論三卷十門辯惑論二卷弘明集十四卷廣弘明集三十卷大唐南海寄歸內法傳四卷比丘尼傳四卷別說罪要行法一卷受用三水要法一卷護命放生軌儀一卷右大佛名經下合七十六部四百一十五卷並是此方所撰傳記集錄等然於大法神助光揚故補先闕拾遺准勅編入貞元釋教目錄一十四部一十九卷疑或錄者自梵經東闡年將七百教有興廢時復遷移先後翻傳卷將萬計部帙既廣尋閱難周定錄之人隨聞便上而不細尋宗旨理或疑焉今恐真偽交參是非相涉故為別錄以示將來庶明達高人重為詳定毘羅三昧經二卷決定罪福經一卷慧定普遍國土神通菩薩經一卷余親見其本全非聖言救護身命濟人病苦厄經一卷與救疾經文勢相似一真一偽將為未可最妙勝定經一卷與最妙初教經文勢相似一真一偽亦將未可觀世音三昧經一卷清淨法行經一卷記說孔老顏回事五百梵志經一卷亦名五百婆羅門問有無經經云從五教生右毘羅三昧經下八部九卷古舊錄中皆編偽妄大周刊定附入正經尋閱宗徒理多乖舛論量義句頗涉凡情且附疑科難從正錄或云貶量聖教罪有所歸佛有誠言此非責難經云於我所說若生疑者尚不應受況如是等准其道理須簡是非仍俟諸賢共詳真偽法社經二卷右一經大周錄云西晉三藏竺法護譯謹按長房等錄竺法護所譯有法社經一卷脚注云注為疑此應多是舊偽錄中法社經前經初題復云皇鹵三藏翻胡經出然尋此文意狀涉人情題注參差難為揩准且編疑錄待更詳之淨度三昧經三卷蕭子良抄撰中有淨度三昧經三卷疑此經是益意經二卷僧法尼誦中有益意經二卷疑此經是右二部五卷大周錄中編之入藏尋閱文句亦涉人情事須重詳且編偽錄優婁頻經一卷僧法尼誦中有名疑此經是右一經長房內典二錄直云梁天監十五年木道賢獻上更辯委由既無其本真偽難定且附疑錄淨土盂蘭盆經一卷五紙右一經新舊之錄皆未曾載時俗傳行將為正典細尋文句亦涉人情事須審詳且附疑錄三厨經一卷右一經新舊諸錄並未曾載然尋文理亦涉人謀依而行之獲驗非一復須詳審且附疑錄三百九十三部一千四百九十一卷偽經者邪見所造以亂真經者也自大師韜影向二千年魔教競興正法衰損自有頑愚之輩惡見迷心偽造諸經誑惑流俗邪言亂正可不哀哉今恐真偽相參是非一槩譬夫崑山寶玉與瓦石而同流贍部真金共鉛鐵而齊價今為件別真偽可分庶涇渭殊流無貽後患要行捨身經一卷三紙餘後有捨身願文共有五紙右一經不知何人所造邪黨盛行經初又云三藏法師玄奘譯按法師所譯無有此經偽謬之情昭然可見且述四件用曉愚心一偽經初云王舍城靈鷲山者靈鷲山名古譯經有奘法師譯皆鷲峯今言靈鷲一偽彰也一偽經初又云靈鷲山屍林側者按諸傳記其鷲峯山在摩伽陀國山城之內宮城東北十四五里豈有都城之內而安棄屍之處事既不然二偽彰也一偽經中又云佛說過去然燈佛時初願捨身者然燈如來是釋迦牟尼佛第二無數劫滿授記之師豈有得記當成方能死捨事與理乖三偽彰也一偽經中又云若有人殺害有情遍索訶界四重五逆謗方等經及盜常住現前僧物如是等罪合墮地獄若能捨身罪必消滅者謗經造逆合墮阿鼻死捨得除便無重報愚夫造惡用此除愆智者當思勿被欺誑永淪惡趣無解脫期事與理乖四偽彰也瑜迦法鏡經二卷或一卷兼有偽序右一經即舊偽錄中像法決疑經前文增加二品共成一經初云佛臨涅盤為阿難說法住滅品此品乃取奘法師所譯佛臨涅槃記法住經改換增減置之於首次是地藏菩薩讚歎法身觀行品後是常施菩薩所問品此品即是舊經據其文勢次第不相聯貫景龍元年三階僧師利偽造序中妄云三藏菩提流志三藏寶思惟等於崇福寺同譯師利云有梵夾流志曾不見聞以舊編入偽中再造望蠲疑錄偽上加偽訛舛尤多目閱可知不勞廣敘彌勒下生遣觀世音大勢至勸化眾生捨惡作善壽樂經一卷亦直云壽樂經十紙光愍菩薩問如來出世當用時普告經一卷八紙隨身本宮彌勒成佛經一卷賢樹菩薩問佛品金剛密要論經一卷亦名萬明王緣起經或無論兼說彌勒下生十四紙右上四經並是妖徒偽造其中說彌勒如來即欲下生等事以斯妖妄誘惑凡愚淺識之流多從信受因斯墜沒可謂傷哉故此甄明特希詳鑒耳佛昇忉利天後阿難為諸四部眾說禮佛持齋經一卷亦云佛昇忉利天彌勒摩尼佛說開悟佛性經一卷經後題云人身因緣開悟佛性經九紙持齋儀式經一卷七紙淨行優婆塞戒經一卷或云淨行優婆塞戒經感應品第十三改遺教經作六紙甲申年洪水災大水經一卷與彼佛鉢記中甲申年水事不同二紙自省經一卷二紙父母恩重經一卷經引丁蘭董黯郭巨等故知人造十紙如來正教祕要藏經一卷八紙毘尼藏經一卷頂蓋經一卷內題云佛說深妙法義論說深義生死道七紙天地八陽經一卷卷末題云八陽神呪經與正經中八陽神呪義理全異此說陰陽吉凶禳災除禍法八紙嫉妬新婦經一卷亦云妬婦經右一經近代人造忘其人名緣妻能妬偽造此經以誑之於中說嫉妬之人受報極重央崛摩羅經二卷亦直云央崛經與真經名同蕭子良抄撰中有央崛摩羅經二卷疑此經是重樓戒經一卷清淨居士子度人經一卷摩登耆經一卷譬喻經一卷宋慧簡譯中有譬喻經一卷時間無本與此名同真偽相濫故兩存之目連問經一卷與真經名同語意全異小法滅盡經一卷與真經中法滅盡經文意全異鳴鍾經一卷持戒法經一卷金󱂸決口經一卷地獄經一卷漢代失譯有地獄經一卷疑即此是兩存之優鉢祇王經一卷阿難請福報論一卷阿難請問毘尼論一卷或即阿難請問戒律論是決正二部毘尼論一卷或即毘尼決正論是沙門論一卷或即是內典錄中沙彌論獨乞辟支迦論一卷毘尼請問論一卷地獄傳一卷央崛經下一十九部合二十卷並義理乖背偽妄昭然章疏共引靡知虛偽故載斯錄傳示後賢儻悟非真希同革弊又偽經之類其數寔繁更待尋求續編此例從要行捨身經下三十七部四十一卷承前諸錄皆未曾載今開元新錄搜集編上定行三昧經一卷一名摩訶目揵所問經或云佛遺定行經真諦比丘慧明經一卷或云惠明比丘經或清淨真諦經尼吒國王經一卷或云尼吒黃羅國王經或云黃羅王經胸有萬字經一卷或云胸現萬字經薩惒菩薩經一卷舊錄云國王薩惒菩薩或云薩法經善信女經二卷或云善信經護身主妙經一卷一名度世經有云十二好者誤度護經一卷或云度護法經法經錄云度法經毘羅三昧經二卷善王皇帝經二卷或云善王皇帝功德尊經或為一卷惟務三昧經一卷或作惟無三昧阿羅呵公經一卷或云相國阿羅訶公經慧定普遍神通菩薩經一卷舊經云慧之普遍士神通菩薩經陰馬藏經一卷或云陰馬藏光明經法經錄云一身十一王所問治國經大阿育王經一卷云佛在波羅奈者四事解脫經一卷或云四事解脫度人經大阿那律經一卷非是八念者貧女人經一卷名難陀者舊銘云貧女難陀經謹按賢愚經第十一卷有貧女難陀經若與彼同即是非偽鑄金像經一卷四身經一卷普慧三昧經一卷阿秋那經一卷兩部獨證經一卷法本齋經一卷云西京州來覓歷所傳大比丘尼戒一卷右定行三昧經下二十五部二十八卷符秦沙門彌天釋道安錄中偽疑經安公云外國僧法學皆跪而口受同師所受若一二十轉以授後學若有一字異者共相推覆得便擯之僧法無縱也經至晉土其年未遠而喜事者以沙糅金斌斌如也而無撿正何以別真偽乎農者禾草俱存后稷為之歎息金匱玉石同緘卞和為之懷耻安敢豫學次見經淆雜龍蛇並進豈不恥之今列意謂非佛經者如右以示將來學士共知鄙倍焉比丘應法行經一卷亦云如來初度五比丘即說應供行經僧祐錄云此經前題云羅什出祐按經卷舊無譯名兼羅什所出又無此經故入疑錄居士請僧福田經一卷祐云此前題云曇無讖出按讖所出無此經故入疑錄灌頂度星招魂斷絕復連經一卷法經錄云此經更有一小本盡是人作無為道經二卷長房等錄云無讖譯復云世注為疑隋法經及仁壽錄並云大乘妙法右一經余親見本似是漢魏之代此方撰集非梵本翻周錄之中編之入正今以名濫真經依祐編之偽錄決定罪福經一卷法經錄云一名惠法經仁壽錄云二卷情離有罪經一卷題云情離有罪經品下燒香呪願經一卷一云呪願經安墓呪經一卷法經錄云安墓神呪經長房錄云簫齊道備撰觀月光菩薩記一卷或有經字佛鉢記一卷或云佛鉢記甲申年大水及月光菩薩事彌勒下教經一卷或在鉢記後九十六種道經一卷右一十二部經記僧祐錄云或義理乖背或文偈淺鄙故入疑錄庶耘蕪穬以顯法寶提謂波利經二卷寶車經一卷右比丘應供經下一十四部一十六卷梁僧祐錄中偽經祐錄略云祐校閱群經廣集同異約以經律頗見所疑真經體趣融然深遠假託之文辭意淺雜玉石朱紫無所逃形也今區別所疑注之於錄并近世妄撰亦標于末並依倚雜經而自製名題進不聞遠適西域退不見承譯西賓我聞興於戶牖印可出於胸懷誑誤後學良足寒心既躬所見聞寧敢默已嗚呼來葉慎而察焉九傷經一卷菩提福藏法化三昧經一卷七佛各說偈經一卷深自智身偈經一卷眾經要覽法偈二十首一卷右五部五卷長房錄中簫齊沙門釋道備撰備後改名道歡雖見眾錄然並注入疑經今依舊編長房錄中道備更有安墓呪經一卷祐錄雖不題造人以偽顯錄此不重載淨土經七卷寶頂經一卷正頂經一卷法華經一卷勝鬘經一卷藥草經一卷太子經一卷伽耶波經一卷波羅㮈經一卷優婁頻經一卷益意經二卷般若得經一卷華嚴瓔珞經一卷出乘師子吼經一卷踰陀衛經一卷阿那含經二卷妙音師子吼經三卷優曇經一卷妙莊嚴經四卷維摩經一卷序七世經一卷右二十一種經凡三十五卷如前所列算得三十四卷梁僧祐錄云齊末大學博士江泌處女尼子所出初尼子年在齠齔有時閉目靜坐誦出此經或說上天或稱神授發言通利如有宿習令人寫出俄而還止經歷旬朔續復如前京都道俗咸傳其異今上勅見面問所以其依事奉答不異常人然篤信正法少修梵行父母欲嫁之誓而弗許後遂出家名僧法住青園寺祐既收集正典檢集異聞事接耳目就求省視其家祕隱不以見示唯得妙音師子吼經三卷以備疑經之錄此尼天監年三月亡有好事者得其文疏前後所出定二十餘卷厥舅孫質以為真經行疏勸化收合傳寫既染毫牘必在於世昔漢建安末濟陰丁氏之妻忽如中疾便能胡語又求紙筆自為胡書復有西域胡人見其此書云是經莂推尋往古不無此事但義非金口又無師譯取捨兼懷附之疑例高王觀世音經一卷半紙餘右一經昔元魏天平年中定州幕士孫敬德在防造觀世音像年滿將還在家禮事後為賊所引不堪考楚遂妄承罪明日將刑其夜禮懺流淚忽如夢睡見一沙門教誦救生觀世音經經有諸佛名令誦千遍得免苦難敬德覺記夢所緣了無參錯遂誦一百遍有司執縛向市且行且誦臨刑滿千刀下斫之折為三段皮肉不傷易刀又斫凡經三換刀折如初監司問之具陳本末以狀聞丞相高歡乃為表請免死因此廣行于世所謂高王觀世音經也敬德還設齋迎像乃見項上有三刀痕見齊書及辯正論內典錄薩婆若陀眷屬莊嚴經一卷二十餘紙右一經僧祐錄云梁天監九年郢頭陀道人妙光戒歲七󰺢矯以勝相諸尼嫗人僉稱聖道彼州僧正議欲駈擯遂潛下都住普弘寺造作此經又寫在屏風紅紗映覆香華供養雲集四親嚫供噎塞事源顯發勅付建康辯覆款伏抄略諸經多有私意妄造借書人路琰屬辭潤色獄牒妙光巧詐事應斬刑路琰同謀十歲讁戍即以其年四月二十一日勅僧正慧超令喚京師能講大法師宿德如僧祐曇准等二十人共至建康前辯妙光事超即奉旨與曇准僧祐法寵慧令慧集智藏僧旻法雲等二十人於縣辯問妙光伏罪事事如牒眾僧詳議依律擯治天恩免死恐於偏地復為惑亂長繫東治即收拾此經得二十餘本及屏風於縣燒除然猶有零散恐亂後生故復略記阿那含經二卷右按長房等代錄及失譯錄俱有此經僧法尼誦中復有阿那含經二卷既並無本詮定真偽難分且各存其目像法決疑經一卷清淨法行經一卷龍種尊國變化經一卷觀世音十大願經一卷觀世音三昧經一卷大乘蓮華馬頭羅剎經一卷空淨三昧經一卷初波羅曜經二卷大法尊王經三十二卷十方佛決狐疑經一卷八方根八十佛名經一卷普賢菩薩說此證明經一卷彌勒成佛本起經十七卷仁壽錄云七十卷彌勒下生觀世音施珠寶經一卷彌勒成佛伏魔經一卷一名救度眾生經妙法蓮華度量天地經一卷觀世音詠託生經一卷滅七鄣莊嚴成佛經一卷空寂菩薩所問經一卷右空寂所問經謹按群錄已經兩譯恐濫竊真名故存其目又有法滅盡經一卷即此異名不復重載照明菩薩方便譬喻治病經一卷照明菩薩經一卷一加頭陀字首羅比丘見月光童子經一卷阿難現變經一卷般若玄記經一卷幽深玄記經一卷玄記經二卷周錄云一卷大契經四卷發菩提心經一卷菩薩求五眼經一卷般泥洹後諸比丘經一卷小般泥洹經一卷一名大法滅盡經右按安世高譯處有小般泥洹經此既名同復無本可定且二處俱載五濁惡世經一卷又有大五濁經應即此是妙法蓮華天地變異經一卷花嚴十惡經一卷觀世樓炭經一卷小樓炭經一卷須彌四域經一卷王化內外經一卷魔化比丘經一卷善信神呪經二卷羅什錄內有善信摩訶神呪經二卷名目相濫真偽未分具兩存其本五濁經一卷又有小五濁經應此經是華鮮經中說罪福經一卷亦直云華鮮經五龍悔過經一卷一名五龍悔過護法經一名空慧悔過戒具三昧道門經一卷最妙勝定經一卷天竺沙門經一卷救護身命濟病苦厄經一卷右此經更有一本題云佛頂陀羅尼經初云婆羅門三藏流支譯加呪一首餘文大同大那羅經一卷慧明正行經一卷天皇梵摩經一卷安墓經一卷安冢經一卷安宅經一卷天公經一卷度生死海神船經一卷救蟻沙彌經一卷北方禮佛呪經一卷敬福經一卷具題云如來在金棺囑累清淨莊嚴敬福經阿羅訶條國王經一卷五百梵志經一卷一名亦有亦無經修行方便經一卷偈令經一卷度世不死經一卷齋法清淨經一卷無為法道經一卷呪媚經一卷正齋經一卷安世高譯中有正齋經竺法護錄中亦有恐濫竊真名各存其目尸陀林經一卷招魂魄經一卷亦云招魂經周錄云招魂經法社經一卷法經錄云披尋古錄更應別有法社制度但未見此經無假且顯右此單卷法社經曾見三本說處雖同文辭乃異尋其文義竝是人造太子讚經一卷比丘法藏見地獄變經一卷人民求願經一卷閻羅王東太山經一卷七寶經一卷字論經一卷救護眾生惡疾經一卷亦云救疾經五果譬喻經一卷孤兒孤女經一卷度人王并庶民受五戒正信除邪經一卷遺教法律三昧經二卷右按長房等代錄及失譯錄俱有此經既並無本詮定寔難且各存其目二百五十戒經一卷右按梁僧祐錄隋費長房錄唐道宣錄等並云齊武帝時沙門釋法度出而不言譯未詳出字其意云何為是集出為是偽出其本復闕詮定寔難且衣法經錄中載之偽錄異威儀一卷法經錄云宋元嘉世曇摩耶舍弟子法度造五凡夫論一卷右阿那含經下八十六部一百四十一卷隋開皇十四年勅沙門法經等所撰眾經錄內偽疑經錄云並名號乖真或首掠金言而未申謠讖或初論世術後記法詞或引陰陽吉凶或明神鬼禍福諸如此比偽妄灼然今宜祕寢以救世患金剛藏經三十卷周錄云或三十一卷隨葉佛說須菩提經二卷一名須菩提經般若得道經一卷法經錄云般若得經或可般若得經即是僧法尼所誦者造天地經一卷蒺梨園經一卷危脆經一卷竺曇無蘭譯中有此經名既未見本實難詮定且兩存之墮落優婆塞經一卷後漢支曜譯中有名既無本定且各為存之銀蹄金角犢子經一卷或云孝順變破惡業修行經後母經一卷應行律一卷或云應律行或有經字大空般若論一卷右金剛藏經下一十一部四十一卷隋仁壽二年勅請興善寺大德與翻經沙門及學士等共定眾經錄內偽疑經諸佛下生大法王經六十卷方廣滅罪成佛經三卷法句經二卷罪福決疑經一卷五辛經一卷周錄云大乘般若五辛經初教經一卷一云最妙初教經與最妙勝定經文勢相似罪報經一卷日輪供養經一卷乳光經一卷其文全異於正經云不得服乳服之獲罪福田報應經一卷寶印經一卷究竟大悲經一卷或三卷亦云八卷獨覺論一卷毘尼決正論一卷優波離論一卷或云優波離經普決論一卷或云惟識普決論阿難請問戒律論一卷迦葉問論一卷或云迦葉問毘尼論大威儀請問論一卷或云大威儀請問經寶鬘論一卷沙彌論一卷或云彌沙論文殊請問論一卷右大法王經下二十二部八十七卷大唐麟德元年京師西明寺沙門道宣所撰內典錄中偽經宣云諸偽經論人間經藏往往有之其本尚多待見更錄諸佛下生經二十卷善惡因果經一卷內三十七品經一卷或無內字戒正信邪經一卷達空道士分別善惡度苦經一卷老子教人服藥修常住經一卷佛道定行經一卷今疑是佛遺定行經決要惠經一卷須彌像圖山經一卷今疑與法錄中須彌四域經文同名異滿子經卷下一卷法王經一卷其題云蹬力梯解脫道甘露藥流淥泉如來智心造服者除煩惱法王經一名涅槃般若波羅經決疑經一卷不死經一卷大辯邪正法門經一卷佛性海藏經二卷具題云佛性海藏智慧解脫破心相經心王菩薩說頭陀經一卷新像法決疑經一卷護身經一卷勝德長者所問菩薩觀行經一卷內天兄弟五人得天品經一卷反流盡源經一卷師子鳩摩羅所問經一卷大方廣不謗佛經一卷本事經一卷無量門淨除三障陀羅尼經一卷三昧經童子菩薩四重問品一卷天地圖像經一卷大乘無盡藏經一卷梵天王經一卷側土經一卷彌勒下山經一卷聖水經一卷彌勒下生救度苦厄經一卷菩薩決定經一卷新觀世音經一卷延壽經一卷或云延年益壽經閻羅王經一卷續命經一卷益算經一卷亦七佛神符經亦云益算神符經大周偽錄分為三經者誤也四讚偈及七佛名字禮懺經一卷閻羅王說免地獄經一卷花光經一卷三塗累劫不竟經一卷慈教經一卷去要除病經一卷慈力王經一卷寶登王太子經一卷勇意菩薩將僧忍見彌勒并示地獄經一卷天宮經一卷折刀經一卷五戒本行經一卷修善行經一卷大通菩薩普利廣度經一卷佛悲海中涌出一如無二行經一卷流炭經一卷如來成道經一卷阿彌陀佛覺諸大眾觀身經一卷十往生阿彌陀佛國經一卷撰錄者曰此上二經余親見其本但前廣後略餘並無異律藏經一卷日藏觀世音經一卷救度大劫燒三災起經一卷一乘不假羊鹿經一卷聞善生信迴惡經一卷彌勒下生甄別罪福經一卷大薩若經一卷摩訶薩埵經一卷祕要經一卷五無經一卷清淨精進無上真諦太比丘慧法經一卷佛初置塔經一卷今疑是法經錄中天公經異名太子成道經一卷恒伽達緣經一卷寶圖經卷下一卷譬喻折羅漢經一卷降棄魔菩薩經一卷蜜多三昧經一卷發問罪福應經一卷五戒經一卷現報當受經一卷觀音無畏論一卷隋日有人偽造釋高王觀世音經右諸佛下生經下八十部一百一卷大唐天后天冊萬歲元年勅東都佛授記寺沙門明佺等刊定眾經錄中偽經周錄云古來相傳皆云偽謬觀其文言冗雜義理澆浮雖偷佛說之名終露人謀之狀迷墜群品罔不由斯故具疏條列之如上佛法有六義第一應知經一卷祐無經字房錄中有六通無礙六根淨業義門經一卷祐無經字房錄中有右二部二卷梁僧祐錄云齊武帝時比丘釋法願偽造然既立名號則成部卷擢後代疑亂故明注于錄佛所制名數經五卷右一部五卷梁僧祐錄云齊武帝時比丘釋王宗所撰抄集眾經有似數林但題稱佛制懼亂名實故注于錄戒果莊嚴經一卷右一部一卷隋翻經學士費長房錄云簫齊武帝代永明五年常侍庚頡採經意抄華嚴經一十四卷長房錄云十三卷抄方等大集經一十二卷抄菩薩地經一十二卷長房錄云抄地持抄法句譬經三十八卷長房錄云抄百喻抄阿差末經四卷仁壽錄云十四卷抄淨土三昧經四卷仁壽錄云三卷抄摩訶薩耶經三卷抄胎經三卷抄報恩經二卷抄頭陀經二卷抄義足經二卷抄法華藥王品一卷抄維摩所說佛國品一卷抄維摩方便品一卷抄維摩問疾品一卷抄安般守意經一卷抄菩薩本業經一卷抄菩薩本業行品一卷抄四諦經要數一卷抄法律三昧經一卷抄照明三昧不思議事經一卷抄諸佛要集經一卷抄大乘方等要慧經一卷抄普賢觀懺悔法一卷抄樂瓔珞莊嚴方便經一卷抄未曾有因緣經一卷抄阿毘曇五法行一卷抄諸法行經一卷抄無為道經一卷抄分別經一卷抄德光太子經一卷抄魔化比丘經一卷抄優婆塞受戒品一卷抄優婆塞受戒法一卷抄貧女為國王夫人經一卷右僧祐錄云從華嚴經至貧女為國王夫人經凡三十六部經並齊竟陵文宣王所抄凡抄字在題上者皆文宣所抄也抄妙法蓮華經五十九卷抄阿毘曇毘婆沙五十九卷抄維摩經二十六卷抄菩薩決定要行經十卷亦云淨行優婆塞經法經錄云菩薩決定經抄成實論九卷長房錄云八卷右成實論梁僧祐錄云永明七年文宣王請定林上寺釋僧柔小莊嚴寺釋慧次等於普弘寺共抄出抄勝鬘經七卷法華經下六部長房錄云是文宣王抄出抄為法捨身經六卷仁壽錄云三卷已上一經內典錄云是文宣所抄右華嚴經下四十三部二百九十八卷勘校群錄並是南齊司徒竟陵文宣王蕭子良所抄淨度三昧抄一卷律經雜抄一卷本起抄一卷祐云舊錄所載睒抄經一卷祐云舊錄所載五百梵律經抄一卷大海深嶮抄經一卷祐云上六經並是舊抄法華經一百八十九卷祐云此一經近代集據撰群經以類相從雖立號法華經入抄數右從佛法六義下五十四部五百一卷並名濫真經文句增減或新糅異義別立名題若從正收恐玉石斯濫若一例為偽而推本有憑進退二途實難詮定且依舊錄編之偽末後學尋覽幸詳得失耳合大小乘經律論及聖賢集傳兼貞元新入藏經總一千二百五十八部合五千三百九十卷五百一十帙大乘經六百八十二部二千四百一十三卷二百二十一帙大乘律二十七部五十五卷五帙大乘論九十九部五百二十卷五十帙四百九十一部二千四十卷大般若波羅蜜多經六百卷一萬三百三十一紙放光般若波羅蜜經三十卷四百六十六紙摩訶般若波羅蜜經四十卷六百二十三紙光讚般若波羅蜜經十五卷二百二十一紙摩訶般若波羅蜜鈔經五卷九十紙金剛頂瑜伽般若理趣經一卷八紙般若理趣經釋二卷二十三紙上四經二十三卷二帙道行般若波羅蜜經十卷一百六十七紙小品般若波羅蜜經十卷一百五十紙大明度無極經四卷九十四紙勝天王般若波羅蜜經七卷一百二十二紙上二經十一卷同帙文殊師利所說摩訶般若波羅蜜經二卷二十一紙文殊師利所說般若波羅蜜經一卷二十紙濡首菩薩無上清淨分衛經二卷二十八紙金剛般若波羅蜜經一卷一十一紙金剛般若波羅蜜經一卷一十四紙金剛般若波羅蜜經一卷一十四紙能斷金剛般若波羅蜜多經一卷一十九紙能斷金剛般若波羅蜜多經一卷一十二紙實相般若波羅蜜經一卷八紙上九經十一卷同帙仁王護國般若波羅蜜經二卷二十八紙新譯仁王經二卷三十五紙仁王般若陀羅尼釋一卷七紙仁王般若念誦法經一卷六紙仁王念誦儀軌一卷十九紙摩訶般若波羅蜜大明呪經一卷一紙般若波羅蜜多心經一卷一紙普遍智藏般若波羅蜜多心經一卷二紙新譯般若波羅蜜多心經一卷二紙修習般若波羅蜜菩薩觀行念誦儀軌一卷七紙大曼茶羅十七尊釋一卷三紙上十一經十三卷同帙守護國界主陀羅尼經一部十卷一百五十五紙大寶積經一百二十卷一千九百九十一紙大方廣三戒經三卷四十六紙無量清淨平等覺經二卷六十一紙阿彌陀經二卷五十五紙無量壽經二卷三十九紙上四經九卷同帙阿閦佛國經二卷四十紙阿閦如來念誦法一卷二十紙大乘十法經一卷二十紙普門品經一卷一十二紙胞胎經一卷一十五紙文殊師利佛土嚴淨經二卷三十四紙大聖文殊師利菩薩佛剎功德莊嚴經三卷五十一紙法鏡經二卷二十五紙上八經十三卷同帙郁迦羅越問菩薩行經一卷二十五紙幻士仁賢經一卷一十八紙決定毘尼經一卷一十七紙發覺淨心經一卷二十八紙優填王經一卷五紙須摩提經一卷八紙須摩提菩薩經一卷九紙阿闍貰王女阿術達菩薩經一卷二十三紙離垢施女經一卷三十三紙上九經十卷同帙得無垢女經一卷二十五紙文殊師利所說不思議佛境界經二卷二十四紙如幻三昧經二卷五十七紙聖善住意天子所問經三卷五十七紙太子刷護經一卷五紙太子和休經一卷四紙上六經十卷同帙慧上菩薩問大善權經二卷三十二紙大乘顯識經二卷二十五紙大乘方等要慧經一卷一紙彌勒菩薩所問本願經一卷八紙佛遺目摩尼寶經一卷一十六紙摩訶衍寶嚴經一卷二十紙勝鬘師子吼一乘大方便方廣經一卷一十九紙毘耶娑問經二卷三十四紙上八經十一卷同帙大方等大集經三十卷六百二十一紙大方等大集日藏經十卷二百六紙大集月藏經十卷一百一十九紙地藏菩薩問法身讚一卷五紙大乘大集地藏十輪經十卷一百六十五紙上二經十一卷同帙大方廣十輪經八卷一百九紙大集須彌藏經二卷三十八紙上二經十卷同帙虛空藏菩薩經一卷二十七紙虛空藏菩薩神呪經一卷一十七紙虛空孕菩薩經二卷三十一紙觀虛空藏菩薩經一卷三紙大虛空藏菩薩念誦法一卷五紙上六經十四卷同一帙菩薩念佛三昧經六卷九十八紙大方等大集菩薩念佛三昧經十卷一百三十四紙般舟三昧經三卷五十紙拔陂菩薩經一卷一十四紙大方等大集賢護經五卷上五經二十五卷分三帙阿差末經七卷九十二紙無盡意菩薩經六卷八十九紙上二經十三卷同帙大集譬喻王經二卷三十四紙大哀經八卷一百一十七紙上二經十卷同帙寶女所問經三卷六十四紙無言童子經二卷四十紙自在王菩薩經二卷三十四紙奮迅王問經二卷四十一紙上四經九卷同帙寶星陀羅尼經十卷一百三十三紙大方廣佛華嚴經六十卷一千七十九紙大方廣佛花嚴經八十卷一千三百二十七紙新譯大方廣佛花嚴經四十卷六百一十二紙普賢行願讚一卷五紙文殊問字母品經一卷三紙瑜伽金剛頂經釋字母品一卷二紙花嚴入法界四十二字觀門一卷六紙金剛頂經瑜伽文殊師利菩薩儀軌供養法一品十四紙金剛頂文殊菩薩經一卷二紙曼殊室唎童子菩薩五字瑜伽法一卷二紙五字陀羅尼頌一卷八紙金剛頂超勝三界經說文殊五字真言勝相一卷三紙文殊讚法身禮一卷三紙信力入印法門經五卷九十五紙上十一經十五卷同一帙度諸佛境界智光嚴經一卷一十七紙大方廣入如來智德不思議經一卷一十四紙佛花嚴入如來智德不思議境界經三卷二十二紙大方廣佛華嚴經不思議佛境界一卷一十二紙大方廣如來不思議境界經一卷一十一紙大乘金剛髻珠菩薩修行分一卷十八紙大方廣佛花嚴經修慈分一卷七紙大方廣普賢菩薩所說經一卷五紙莊嚴菩提心經一卷七紙上九經十一卷同一帙佛說十力經一卷三紙佛說迴向輪經一卷三紙半佛說十地經九卷一百二十一紙大方廣菩薩十地經一卷七紙上四經十二卷同一帙兜沙經一卷五紙菩薩本業經一卷一十二紙諸菩薩求佛本業經一卷一十一紙菩薩十住行道品一卷八紙菩薩十住經一卷五紙漸備一切智德經五卷一百五紙上六經十卷同一帙十住經四卷九十七紙等目菩薩所問三昧經二卷五十二紙顯無邊佛土功德經一卷二紙如來興顯經四卷六十二紙上四經十一卷同帙度世品經六卷一百二十紙羅摩伽經三卷七十二紙大方廣佛花嚴經續入法界品一卷八紙上三經十卷同帙大般涅槃經四十卷七百二十紙大般涅槃經後譯茶毘分二卷三十九紙大般泥洹經六卷一百四十一紙上二經八卷同帙方等般泥洹經二卷四十五紙四童子三昧經三卷四十四紙大悲經五卷八十七紙上三經十卷同帙方廣大莊嚴經十二卷二百一十四紙普曜經八卷一百四十三紙上二經二十卷二帙法華三昧經一卷一十一紙無量義經一卷一十七紙妙法蓮華經八卷一百五十二紙薩曇分陀利經一卷三紙成就妙法蓮華經王瑜伽觀智儀軌一卷二十五紙上五經十二卷同一帙正法華經十卷一百九十紙添品妙法蓮華經七卷一百五十八紙維摩詰所說經三卷六十一紙上二經十卷同帙維摩詰經二卷五十五紙說無垢稱經六卷九十七紙大方等頂王經一卷二十紙大乘頂王經一卷一十六紙上四經十卷同帙善思童子經二卷二十一紙大悲分陀利經八卷一百六十八紙上二經十卷同帙悲華經十卷一百九十九紙金光明最勝王經十卷一百四十九紙合部金光明經八卷一百二十紙伅真陀羅所問經二卷五十八紙上二經十卷同帙大樹緊那羅王所問經四卷六十七紙佛昇忉利天為母說法經二卷三十七紙道神足無極變化經四卷四十九紙上三經十卷同帙寶雨經十卷一百四十一紙寶雲經七卷一百二紙阿惟越致遮經三卷六十六紙上二經十卷同帙不退轉法輪經四卷七十三紙廣博嚴淨不退轉輪經四卷七十八紙不必定入定入印經一卷二十一紙入定不定印經一卷一十六紙上四經十卷同帙等集眾德三昧經三卷五十紙集一切福德三昧經三卷五十紙持心梵天經四卷九十一紙上三經十卷同帙思益梵天所問經四卷八十三紙勝思惟梵天所問經六卷上二經十卷同帙持人菩薩經四卷五十四紙持世經四卷七十八紙濟諸方等學經一卷一十五紙大乘方廣總持經一卷一十四紙上四經十卷同帙文殊師利現寶藏經三卷四十二紙大方廣寶篋經三卷四十三紙寶篋經一卷六紙大乘同性經二卷二十八紙證契大乘經二卷三十二紙上五經十一卷同一帙深密解脫經五卷七十一紙解深密經五卷七十五紙上二經十卷同帙解節經一卷一十紙相續解脫地波羅蜜了義經一卷一十八紙緣生初勝分法本經二卷二十三紙分別緣起初勝法門經二卷二十二紙楞伽阿跋多羅寶經四卷九十二紙上五經十卷同帙入楞伽經十卷一百七十四紙大乘入楞伽經七卷一百二十七紙菩薩行方便境界神通變化經三卷四十七紙上二經十卷同帙大薩遮尼乾子所說經十卷一百三十九紙大方等大雲經六卷九十紙大雲請雨經一卷二十三紙大雲輪請雨經二卷二十七紙大方等大雲請雨經一卷二十紙大雲請雨經二卷三十四紙上五經十二卷同一帙諸法無行經二卷三十一紙諸法本無經三卷三十九紙無極寶三昧經一卷三十紙寶如來三昧經二卷三十八紙慧印三昧經一卷二十紙如來智印經一卷一十九紙上六經十卷同帙大灌頂經一十二卷一百一十八紙藥師如來本願經一卷一十二紙藥師瑠璃光如來本願功德經一卷一十一紙藥師瑠璃光七佛本願功德經二卷三十一紙阿闍世王經二卷五十五紙普超三昧經三卷六十八紙放鉢經一卷七紙上六經十卷同帙月燈三昧經十卷一百九十八紙月燈三昧經一卷一十紙無所悕望經一卷二十紙象腋經一卷一十六紙大淨法門經一卷二十四紙太莊嚴法門經二卷二十六紙如來莊嚴智慧光明入一切佛境界經二卷三十四紙度一切諸佛境界智嚴經一卷一十二紙後出阿彌陀佛偈經一卷一紙觀無量壽佛經一卷一十六紙無量壽如來念誦儀軌一卷一十二紙阿彌陀經一卷五紙稱讚淨土佛攝受經一卷一十紙上十二經十四卷同帙觀彌勒菩薩上生兜率天經一卷八紙彌勒成佛經一卷一十七紙彌勒來時經一卷三紙彌勒下生經一卷七紙彌勒下生成佛經一卷五紙諸法勇王經一卷一十八紙一切法高王經一卷二十紙第一義法勝經一卷一十四紙大威燈光仙人問疑經一卷一十五紙順權方便經二卷二十八紙樂瓔珞莊嚴方便品經一卷二十六紙上十一經十二卷同帙六度集經八卷一百四十七紙太子須大拏經一卷六紙菩薩睒子經一卷七紙睒子經一卷六紙太子慕魄經一卷六紙大子沐魄經一卷六紙九色鹿經一卷三紙上七經十四卷同帙無字寶篋經一卷六紙大乘離文字普光明藏經一卷五紙大乘遍照光明藏無字法門經一卷六紙老女人經一卷二紙老母經一卷二紙老母女六英經一卷一紙月光童子經一卷九紙申日兒本經一卷一紙德護長者經二卷二十八紙文殊師利問菩提經一卷七紙伽耶山頂經一卷一十七紙象頭精舍經一卷九紙大乘伽耶山頂經一卷九紙長者子制經一卷四紙菩薩逝經一卷四紙逝童子經一卷三紙犢子經一卷二紙乳光佛經一卷六紙無垢賢女經一卷三紙腹中女聽經一卷三紙轉女身經一卷二十九紙上二十一經二十二卷同帙無上依經二卷三十一紙無曾有經一卷三紙甚希有經一卷五紙決定總持經一卷八紙謗佛經一卷七紙寶積三昧文殊問法身經一卷六紙入法界體性經一卷十紙如來師子吼經一卷六紙大方廣師子吼經一卷五紙大乘百福相經一卷七紙大乘百福莊嚴相經一卷九紙大乘四法經一紙菩薩修行四法經一卷一紙希有希有校量功德經一卷六紙最無比經一卷十二紙前世三轉經一卷六紙銀色女經一卷七紙阿闍世王受決經一卷四紙採蓮違王上佛授決號妙蓮華經一卷二紙正恭敬經一卷五紙善敬經一卷七紙稱讚大乘功德經一卷五紙說妙法決定業障經一卷三紙上二十三經二十四卷同帙諫王經一卷四紙如來示教勝軍王經一卷七紙佛為勝光天子說王法經一卷七紙大方等修多羅王經一卷二紙轉有經一卷二紙文殊師利巡行經一卷五紙文殊尸利行經一卷八紙文殊師利菩薩根本大教王金翅鳥王品一卷一十一紙文殊師利菩薩及諸仙所說吉凶時曰善惡宿曜經二卷共四十紙貝多樹下思惟十二因緣經一卷四紙緣起聖道經一卷八紙稻芉經一卷七紙稻𦼮喻經一卷八紙了本生死經一卷五紙自誓三昧經一卷八紙如來獨證自誓三昧經一卷七紙灌洗佛形像經一卷二紙摩訶剎頭經一卷三紙造立形像福報經一卷三紙作佛形像經一卷四紙龍施女經一卷二紙龍施菩薩本起經一卷四紙都部陀羅尼目一卷四紙八吉祥神呪經一卷三紙八陽神呪經一卷四紙八吉祥經一卷二紙八佛名號經一卷四紙八大菩薩曼茶羅經一卷三紙盂蘭盆經一卷二紙報恩奉盆經一卷一紙浴像功德經一卷四紙浴像功德經一卷三紙校量數珠功德經一卷二紙瑜伽念珠經一卷二紙新譯木槵經一卷一紙數珠功德經一卷二紙上三十六經同帙不空羂索神變真言經三十卷五百二十六紙不空羂索呪經一卷一十一紙不空羂索神呪心經一卷一十三紙不空羂索陀羅尼自在王經呪三卷三十四紙不空羂索陀羅尼經一卷三十七紙千眼千臂觀世音菩薩陀羅尼神呪經二卷一十九紙千手千眼觀世音菩薩姥陀羅尼身經一卷二十二紙千手千眼觀世音菩薩大身呪本一卷二紙千手千眼觀世音菩薩廣大圓滿無礙大悲心陀羅尼經一卷一十九紙千手千眼觀世音菩薩廣大圓滿無礙大悲陀羅尼本一卷三紙觀世音菩薩祕密藏神呪經一卷八紙觀世音菩薩如意摩尼陀羅尼經一卷七紙金剛頂瑜伽千手千眼觀自在念誦法一卷二十八紙上十二經十五卷同帙觀自在菩薩如意心陀羅尼呪經一卷四紙如意輪陀羅尼經一卷二十四紙觀自在菩薩說普賢陀羅尼經一卷七紙文殊師利根本一字陀羅尼經一卷三紙曼殊室利菩薩呪藏中一字呪王經一卷三紙十二佛名神呪經一卷六紙稱讚如來功德神呪經一卷三紙三十五佛名經一卷二紙孔雀王呪經一卷八紙大金色孔雀王呪經一卷五紙佛說大金色孔雀王呪經一卷八紙孔雀王呪經二卷四十三紙大孔雀呪王經三卷六十紙大孔雀明王經三卷五十紙佛說大孔雀明王畫像壇場儀軌一卷四紙上十五經二十卷同帙陀羅尼集經十二卷三百四十三紙十一面觀世音神呪經一卷十一紙十一面神呪心經一卷一十紙十一面觀自在菩薩經三卷二十四紙摩利支天經一卷一紙佛說摩利支天經一卷四紙末利支提婆華鬘經一卷一十四紙訶利帝母經一卷大藥叉女歡喜母并愛子成就法一卷一十二紙呪五首經一卷二紙千轉陀羅尼觀世音菩薩呪經一卷三紙六字神呪經一卷二紙七俱胝佛大心准提陀羅尼經一卷五紙七俱胝佛母准泥大明陀羅尼經一卷十六紙七俱胝佛母陀羅尼經一卷上十五經二十八卷三帙觀自在菩薩隨心呪經一卷一十九紙金剛頂經觀自在王如來修行法一卷六紙種種雜呪經一卷六紙佛頂勝陀羅尼經一卷七紙佛頂最勝陀羅尼經一卷八紙佛頂尊勝陀羅尼經一卷七紙最勝佛頂陀羅尼淨除業障經一卷十三紙佛頂尊勝陀羅尼經一卷八紙佛頂尊勝念誦法一卷八紙無量門微密持經一卷六紙出生無量門持經一卷七紙阿難陀目佉尼呵離陀經一卷十一紙無量門破魔陀羅尼經一卷一十一紙阿難陀目佉尼訶離陀隣尼經一卷一十紙毘沙門天王經一卷五紙半舍利弗陀羅尼經一卷八紙一向出生菩薩經一卷一十二紙出生無邊門陀羅尼經一卷一十四紙出生無邊門經一卷一十紙勝幢臂印陀羅尼經一卷二紙妙臂印幢陀羅尼一卷二紙上二十一經二十一卷同帙無崕際持法門經一卷一十五紙尊勝菩薩所問一切諸法入無量門陀羅尼經一卷一十七紙金剛壽命陀羅尼經一卷二紙金剛壽命念誦法一卷三紙金剛上味陀羅尼經一卷一十四紙金剛場陀羅尼經一卷一十四紙菩提場莊嚴經一卷二十二紙菩提場所說一字頂輪王經五卷七十八紙上八經十二卷一帙奇特佛頂經三卷六十八紙金剛頂經一字頂輪王瑜伽一切時處念誦成佛儀軌一卷八紙師子奮迅菩薩所問經一卷三紙華聚陀羅尼呪經一卷三紙華積陀羅尼神呪經一卷三紙六字呪王經一卷五紙六字神呪王經一卷六紙虛空藏菩薩問佛經一卷十二紙如來方便善巧呪經一卷一十紙持句神呪經一卷三紙陀隣尼鉢經一卷三紙東方最勝王如來經一卷一十三紙善法方便陀羅尼呪經一卷六紙金剛祕密善問陀羅尼經一卷五紙護命法門神呪經一卷一十一紙無垢淨光大陀羅尼經一卷一十二紙上十六經十八卷同一帙請觀世音菩薩消伏毒害陀羅尼經一卷一十二紙蘘麌梨童女經一卷四紙除一切疾病陀羅尼經一卷一紙能淨一切眼陀羅尼經一卷二紙阿唎多羅阿嚕力經一卷二十一紙雨寶陀羅尼經一卷五紙甘露軍吒利瑜迦念誦法一卷一十八紙佛說一髻尊陀羅尼經一卷一十四紙聖閻曼德迦威怒王立成大神驗念誦法一卷八紙速疾立驗摩醯首羅天說迦婁羅阿尾奢法一卷六紙大聖天歡喜雙身毘那夜迦法一卷三紙上十一經十一卷同帙內藏百寶經一卷八紙溫室洗浴眾僧經一卷三紙須賴經一卷一十八紙私訶昧經一卷一十一紙菩薩生地經一卷三紙四不可得經一卷五紙梵女首意經一卷五紙成具光明定意經一卷二十一紙寶網經一卷二十三紙菩薩行五十緣身經一卷六紙菩薩修行經一卷七紙諸德福田經一卷五紙大方等如來藏經一卷九紙大方廣如來藏經一卷一十八紙佛語經一卷四紙金色王經一卷九紙演道俗業經一卷九紙百佛名經一卷六紙上十八經十八卷同一帙稱揚諸佛功德經三卷五十七紙須真天子經三卷四十六紙摩訶摩耶經一卷二十六紙除恐災患經一卷一十七紙孛經一卷一十八紙觀世音菩薩受記經一卷一十三紙觀自在菩薩授記經一卷一十二紙上七經十一卷同帙海龍王經四卷七十三紙首楞嚴三昧經三卷五十二紙觀普賢菩薩行法經一卷一十六紙觀藥王藥上二菩薩經一卷一十九紙不思議光菩薩所問經一卷一十二紙上五經十卷同帙十住斷結經十卷諸佛要集經二卷四十三紙未曾有因緣經二卷四十紙上三經十四卷二帙菩薩瓔珞經十二卷三百三十七紙超日明三昧經二卷四十八紙上二經十四卷二帙賢劫經十三卷一百九十二紙一百九十一部三百七十二卷三十帙大法炬陀羅尼經二十卷二帙二百九十八紙大威德陀羅尼經二十卷二帙二百六十八紙佛名經十二卷二百五十三紙三劫三千佛名經三卷五十九紙上二經十五卷二帙五千五百佛名經八卷一百三十一紙不思議功德諸佛所護念經二卷三十七紙上二經十卷同帙華手經十三卷二百二十九紙大方等陀羅尼經四卷六十三紙僧伽吒經四卷五十一紙力莊嚴三昧經三卷三十八紙大方廣圓覺修多羅了義經一卷二十七紙上四經十二卷同帙觀佛三昧海經十卷一百五十六紙大方便佛報恩經七卷一百二十六紙菩薩本行經三卷四十七紙上二經十卷同帙法集經六卷一百二十七紙觀察諸法行經四卷六十三紙上二經十卷同帙菩薩處胎經五卷一百一十五紙弘道廣顯三昧經四卷五十五紙施燈功德經一卷一十五紙上三經十卷同帙央崛魔羅經四卷七十八紙無所有菩薩經四卷六十二紙明度五十校計經二卷四十紙上三經十卷同帙中陰經二卷三十八紙大法鼓經二卷三十一紙文殊師利問經二卷五十一紙月上女經二卷二十九紙大方廣如來祕密藏經二卷二十四紙上五經十卷同帙大乘密嚴經三卷五十六紙新譯密嚴經三卷五十一紙占察善惡業報經二卷二十八紙蓮華面經二卷二十三紙上四經十卷同帙文殊師利即菩薩經一卷二十紙廣大寶樓閣善住祕密陀羅尼經三卷四十一紙大寶廣博樓閣經三卷四十五紙上四經九卷同帙一字佛頂輪王經五卷一百二十一紙一字頂輪王瑜伽經一卷六紙一字頂輪王念誦儀軌一卷八紙金輪王佛頂略念誦法一卷三紙大陀羅尼末法中一字心呪經一卷一十四紙上五經九卷同帙大佛頂如來密因修證了義諸菩薩萬行首楞嚴經十卷一百四十三紙大毘盧遮那成佛神變加持經七卷一百三十五紙金剛頂經瑜伽修習毘盧遮那三麼地法一卷一十五紙大毘盧遮那成佛神變加持經略示七支念誦隨行法一卷三紙大日經略攝念誦隨行法一卷二紙不空羂索毘盧遮那佛大灌頂光真言一卷二紙上五經十一卷同帙蘇婆呼童子經三卷四十九紙蘇悉地羯羅經三卷九十一紙牟梨曼陀羅呪經一卷三十三紙大威力烏樞瑟摩明王經二卷三十五紙穢跡金剛說神通大滿陀羅尼法術靈要門一卷五紙穢跡金剛法禁百變法一卷三紙上六經十一卷同帙大威怒烏芻澁摩儀軌一卷一十紙聖迦抳忿怒金剛童子菩薩成就儀軌經三卷四十八紙金剛頂瑜伽中略出念誦法四卷八十一紙金剛頂瑜伽真實大教王經三卷四十三紙上四經十一卷同帙千臂千鉢曼殊室利經十卷一百五十紙上一經十卷同帙金剛頂瑜伽三十七尊分別聖位法門一卷一十三紙金剛頂瑜伽三十七尊禮一卷四紙金剛頂瑜伽五祕密修行儀軌一卷十二紙金剛頂勝初瑜伽經中略出大樂金剛薩埵念誦儀一卷一十一紙金剛頂勝初瑜伽普賢菩薩念誦法一卷六紙金剛頂瑜伽護摩儀一卷八紙金剛頂瑜伽十八會指歸一卷九紙普賢金剛薩埵念誦法一卷一十五紙金剛頂降三世大儀軌一卷四紙金剛瑜伽降三世成就極深密門一卷三紙大樂金剛薩埵修行成就儀軌一卷十五紙金剛手光明灌頂經一卷一十一紙上十三經十三卷同帙七佛所說神呪經四卷七十三紙大吉義神呪經二卷三十九紙文殊師利法寶藏陀羅尼經一卷三十二紙金剛光焰止風雨陀羅尼經一卷二十一紙阿吒婆拘鬼神大將上佛陀羅尼經一卷五紙阿彌陀鼓音聲王陀羅尼經一卷四紙大普賢陀羅尼經一卷三紙大七寶陀羅尼經一卷一紙六字陀羅尼呪經一卷二紙安宅神呪經一卷四紙摩尼羅亶經一卷四紙玄師颰陀所說神呪經一卷二紙護諸童子陀羅尼呪經一卷四紙諸佛心陀羅尼經一卷三紙拔濟苦難陀羅尼經一卷二紙八名普密陀羅尼經一卷二紙持世陀羅尼經一卷四紙六門陀羅尼經一卷一紙清淨觀世音普賢陀羅尼經一卷五紙上十九經二十三卷同帙觀自在菩薩最勝明王心經一卷十二紙聖觀自在菩薩心真言觀行儀軌一卷六紙觀自在大悲成就瑜伽蓮花部念誦法門一卷十二紙觀自在多羅瑜伽念誦法一卷八紙葉衣觀自在菩薩陀羅尼經一卷八紙瑜伽蓮華部念誦法一卷七紙金剛頂蓮華部心念誦法一卷二十三紙不動使者陀羅尼祕密法一卷十一紙底哩三昧耶經一卷十四紙智炬陀羅尼經一卷三紙諸佛集會陀羅尼經一卷四紙隨求即得大自在陀羅尼神呪經一卷一十四紙普遍光明大隨求陀羅尼經二卷三十三紙百千印陀羅尼經一卷二紙上十四經十五卷同帙救面然餓鬼陀羅尼神呪經一卷四紙施焰口餓鬼陀羅尼經一卷四紙莊嚴王陀羅尼呪經一卷四紙香王菩薩陀羅尼呪經一卷二紙一切法功德莊嚴王經一卷十四紙拔除罪障呪王經一卷三紙善夜經一卷三紙虛空藏菩薩能滿諸願最勝心陀羅尼求聞持法一卷四紙金剛頂經曼殊室利菩薩五字心陀羅尼品一卷十一紙金剛王菩薩念誦法一卷十二紙觀自在如意輪菩薩瑜伽法要一卷九紙觀自在菩薩如意輪瑜伽一卷九紙如意輪念誦法一卷八紙佛地經一卷十三紙佛垂般涅槃略說教誡經一卷六紙出生菩提心經一卷十一紙佛印三昧經一卷三紙文殊師利般涅槃經一卷四紙異出菩薩本起經一卷十一紙千佛因緣經一卷十八紙賢首經一卷三紙月明菩薩經一卷三紙心明經一卷三紙滅十方冥經一卷六紙鹿母經一卷三紙魔逆經一卷一十九紙上二十六經二十六卷同帙德光太子經一卷一十九紙大意經一卷五紙堅固女經一卷六紙商主天子所問經一卷一十七紙諸法最上王經一卷二十三紙師子莊嚴王菩薩請問經一卷五紙佛為優填王說王法政論經一卷九紙離垢慧菩薩所問禮佛法經一卷六紙受持七佛名號所生功德經一卷四紙佛臨涅槃記法住經一卷五紙寂照神變三摩地經一卷一十六紙差摩婆帝受記經一卷三紙不增不減經一卷七紙造塔功德經一卷二紙右遶佛塔功德經一卷三紙大乘四法經一卷八紙有德女問大乘經一卷四紙大乘流轉諸有經一卷三紙妙色王因緣經一卷四紙佛為海龍王說法經一卷一紙師子素駄娑王斷肉經一卷四紙般泥洹後灌蠟經一卷二紙八部佛名經一卷三紙上二十三經二十三卷同帙菩薩內習六波羅蜜經一卷三紙大乘理趣六波羅蜜多經十卷大花嚴長者問佛那羅延力經一卷般若波羅蜜多心經一卷一紙上四經十三卷同帙本生心地觀經八卷上一經八卷一帙薩埵投身餓虎起塔因緣經一卷一十二紙金剛三昧本性清淨不壞不滅經一卷八紙師子月佛本生經一卷七紙長者法志妻經一卷三紙薩羅國經一卷四紙十吉祥經一卷二紙吉祥天女十二名號經一卷二紙大吉祥天女經一卷六紙長者女菴提遮師子吼了義經一卷五紙一切智光明仙人慈心因緣不食肉經一卷五紙金剛三昧經二卷二十七紙法滅盡經一卷三紙甚深大迴向經一卷四紙天王太子辟羅經一卷三紙優婆夷淨行法門經二卷三十二紙八大人覺經一卷一紙三品弟子經一卷三紙四輩經一卷三紙當來變經一卷二紙過去佛分衛經一卷二紙十二頭陀經一卷五紙樹提伽經一卷三紙長壽王經一卷六紙法常住經一卷二紙上二十四經二十四卷同帙二十七部五十五卷五帙菩薩地持經十卷一百八十六紙菩薩善戒經九卷一百八十紙淨業障經一卷一十五紙上二經十卷同帙優婆塞戒經七卷一百三十一紙梵網經二卷三十六紙受十善戒經一卷一十六紙受菩提心戒儀一卷三紙上四經十一卷同帙菩薩瓔珞本業經二卷三十九紙佛藏經四卷七十紙菩薩戒本一卷十一紙菩薩戒本一卷十八紙菩薩戒羯摩文一卷六紙菩薩善戒經一卷十五紙上六經十卷同帙菩薩內戒經一卷十八紙優婆塞五戒威儀經一卷十五紙文殊師利淨律經一卷十三紙清淨毘尼方廣經一卷十七紙寂調音所問經一卷十八紙大乘三聚懺悔經一卷十三紙菩薩五法懺悔文一卷二紙菩薩藏經一卷十紙三曼陀颰陀羅菩薩經一卷七紙菩薩受齋經一卷三紙文殊悔過經一卷二十一紙舍利弗悔過經一卷五紙法律三昧經一卷七紙十善業道經一卷六紙上十四經十四卷同帙計一百七十二紙九十九部五百二十卷五十帙二十一部一百五十五卷釋論七十八部三百六十五卷集義論大智度論一百卷十帙二千八十五紙十地經論十二卷二百四十六紙彌勒菩薩所問經論五卷一百二十八紙大乘寶積經論四卷八十四紙寶髻菩薩四法經論一卷一十二紙上三論十卷同帙計二千五百五十五紙佛地經論七卷一百一十七紙金剛般若論二卷三十紙能斷金剛般若波羅蜜多經論頌一卷四紙上三論十卷同帙計一百五十一紙金剛般若波羅蜜論三卷四十八紙能斷金剛般若波羅蜜多經論釋三卷三十三紙金剛般若波羅蜜經破取著不壞假名論二卷三十三紙文殊師利菩薩問菩提經論二卷三十紙妙法蓮華經論一卷二十五紙上五論十一卷同帙計一百六十九紙法華經論二卷三十紙勝思惟梵天所問經論四卷五十九紙涅槃論一卷一十紙涅槃經本有今無偈論一卷六紙遺教經論一卷二十六紙無量壽經論一卷七紙三具足經論一卷一十八紙轉法輪經論一卷一十紙上八論十一卷同帙計一百六十六紙瑜伽師地論一百卷一千八百一十七紙顯揚聖教論二十卷三百二十七紙瑜伽師地論釋一卷一十九紙顯揚聖教論頌一卷一十三紙王法正理論一卷二十紙大乘阿毘達磨集論七卷一百三紙上四論十卷同帙計二千二百九十九紙大乘阿毘達磨雜集論十六卷二百五十五紙中論四卷九十八紙上二論二十卷同帙計三百五十三紙般若燈論釋十五卷二百五十二紙十二門論一卷二十四紙十八空論一卷二十紙百論二卷四十三紙廣百論本一卷八紙上五論二十卷計三百四十七紙大乘廣百論釋論十卷一百九十七紙十住毘婆沙論十四卷二百七十六紙菩提資糧論六卷六十七紙上二論二十卷計五百四十紙大乘莊嚴經論十三卷二百五紙順中論二卷三十二紙攝大乘論三卷五十九紙上三論二十卷計五百五紙攝大乘論二卷四十四紙攝大乘論本三卷六十六紙攝大乘論釋十五卷三百二十七紙上三論二十卷計四百三十二紙攝大乘論釋論十卷一百五十六紙攝大乘釋論十卷一帙一百七十六紙攝大乘論釋十卷一帙二百一十六紙佛性論四卷八十三紙決定藏論三卷五十三紙辯中邊論頌一卷五紙中邊分別論二卷三十八紙上四論十卷同帙計七百二十七紙辯中邊論三卷三十九紙究竟一乘寶性論四卷八十紙業成就論一卷一十二紙大乘成業論一卷一十七紙因明正理門論本一卷一十五紙上五論十卷同帙計一百六十三紙因明正理門論一卷一十六紙因明入正理論一卷六紙顯識論一卷一十九紙轉識論一卷三紙唯識論一卷一十九紙唯識論一卷一十紙唯識二十論一卷一十紙成唯識寶生論五卷六十五紙唯識三十論一卷二紙上九論十三卷同帙計一百三十四紙成唯識論十卷一百七十五紙大丈夫論二卷三十四紙入大乘論二卷四十一紙大乘掌珍論二卷三十二紙大乘五蘊論一卷八紙大乘廣五蘊論一卷一十三紙寶行王正論一卷一十九紙大乘起信論一卷二十五紙上七論十卷同帙計三百四十八紙大乘起信論二卷二十四紙發菩提心論二卷二十八紙金剛頂瑜伽中發阿耨多羅三藐三菩提心論一卷七紙三無性論二卷四十五紙方便心論一卷一十七紙如實論一卷三十三紙無相思塵論一卷三紙觀所緣緣論釋一卷一十三紙上九論十二卷同帙計一百四十六紙迴諍論一卷二十五紙緣生論一卷一十一紙大乘緣生論一卷一十紙十二因緣論一卷四紙一輸盧迦論一卷三紙大乘百法明門論一卷二紙百字論一卷八紙解捲論一卷三紙掌中論一卷三紙取因假設論一卷九紙觀總相論頌一卷一紙止觀門論頌一卷四紙手杖論一卷七紙六門教授習定論一卷九紙大乘法界無差別論一卷六紙破外道小乘四宗論一卷六紙破外道小乘涅槃論一卷五紙上十七論十七卷同帙都計大乘經律論見入藏者總八百八部二千九百八十八卷三百七十六帙與前廣錄部數不同者前廣錄中以大寶積經諸部合成分為四十九部上錄此合為一部故欠四十八不同小乘經二百四十部六百一十八卷四十八帙小乘律六十一部四百九十三卷五十帙小乘論三十六部六百九十八卷七十二帙一百五十三部三百九十四卷三十一帙長阿含經二十二卷二帙四百三十一紙中阿含經六十卷一千一百四十六紙增一阿含經五十一卷五帙八百一十紙雜阿含經五十卷五帙一千六十九紙別譯雜阿含經二十卷二帙三百九紙佛般泥洹經二卷四十七紙大般涅槃經二卷五十一紙般泥洹經二卷四十五紙人本欲生經一卷一十五紙尸迦羅越六向拜經一卷四紙梵志阿颰經一卷一十四紙梵網六十二見經一卷一十一紙寂志果經一卷一十六紙上八經十一卷同帙起世經十卷一帙一百六十七紙起世因本經十卷一百七十紙樓炭經六卷一百三紙長阿含十報法經二卷二十七紙中本起經二卷四十七紙上三經十卷同帙七知經一卷二紙鹹水喻經一卷二紙一切流攝守因經一卷五紙四諦經一卷九紙恒水經一卷四紙本相倚致經三紙緣本致經一卷三紙頂生王故事經一卷六紙文陀竭王經一卷四紙閻羅王五天使者經一卷三紙鐵城泥犁經一卷五紙古來世時經一卷五紙阿那律八念經一卷四紙離睡經一卷三紙是法非法經一卷四紙求欲經一卷十紙受歲經一卷四紙梵志計水淨經一卷二紙苦陰經一卷五紙釋摩男本經一卷四紙苦陰因事經一卷六紙樂想經一卷二紙漏分布經一卷七紙阿耨風經一卷六紙諸法本經一卷一紙瞿曇彌記果經一卷七紙瞻婆比丘經一卷四紙伏婬經一卷三紙魔嬈亂經一卷八紙弊魔試目連經一卷五紙上三十經三十卷同帙賴吒和羅經一卷十一紙善生子經一卷七紙數經一卷四紙梵志頞羅延問種尊經一卷七紙三歸五戒慈心厭離功德經一卷一紙須達經一卷四紙佛為黃竹園老婆羅門說學經一卷四紙梵摩喻經一卷九紙尊上經一卷四紙鸚鵡經一卷九紙兜調經一卷四紙意經一卷三紙應法經一卷四紙泥犁經一卷十一紙優波夷墮舍迦經一卷三紙齋經一卷四紙鞞摩肅經一卷四紙婆羅門子命終愛念不離經一卷四紙十支居士八城人經一卷三紙邪見經一卷二紙箭喻經一卷四紙普法義經一卷九紙廣義法門經一卷九紙誡德香經一卷二紙四人出現世間經一卷四紙波斯匿王太后崩塵土坌身經一卷三紙須摩提女經一卷六紙婆羅門避死經一卷一紙食施獲五福報經一卷二紙頻毘娑羅王詣佛供養經一卷五紙長者子六過出家經一卷三紙鴦崛摩經一卷六紙上三十二經三十二卷同帙鴦崛髻經一卷六紙力士移山經一卷六紙四未曾有法經一卷二紙舍利弗摩目揵連遊四衢經一卷三紙七佛父母性字經一卷四紙放牛經一卷四紙緣起經一卷三紙十一想思念如來經一卷一紙四泥犁經一卷二紙阿那邠邸化七子經一卷四紙大愛道般泥洹經一卷七紙佛母般泥洹經一卷四紙國王不犁先尼十夢經一卷五紙舍衛國王夢見十事經一卷四紙阿難同學經一卷三紙五蘊皆空經一卷一紙七處三觀經一卷一十七紙聖法印經一卷二紙雜阿含經一卷二十一紙五陰譬喻經一卷二紙水沫所漂經一卷二紙不自守意經一卷一紙滿願子經一卷二紙轉法輪經一卷二紙三轉法輪經一卷五紙八正道經一卷三紙難提釋經一卷四紙馬有三相經一卷一紙馬有八態譬人經一卷一紙相應相可經一卷二紙治禪祕要一卷二十八紙上三十一經三十一卷同帙摩鄧女經一卷三紙摩鄧女解形中事經一卷三紙摩登伽經三卷三十四紙舍頭諫經一卷二十六紙鬼問目連經一卷四紙雜藏經一卷九紙餓鬼報應經一卷五紙阿難問事佛吉凶經一卷五紙慢法經一卷二紙阿難分別經一卷五紙五母子經一卷二紙沙彌羅經一卷二紙玉耶女經一卷二紙玉耶經一卷五紙阿遬達經一卷二紙修行本起經二卷三十二紙上十六經十九卷同帙太子瑞應本起經二卷三十一紙過去現在因果經四卷九十五紙法海經一卷三紙海八德經一卷三紙四十二章經一卷七紙奈女耆域因緣經一卷一十七紙罪業應報教化地獄經一卷六紙龍王兄弟經一卷二紙長者音悅經一卷五紙上九經十三卷同帙禪祕要經三卷八十四紙七女經一卷六紙八師經一卷四紙越難經一卷二紙所欲致患經一卷六紙阿闍世王問五逆經一卷五紙五苦章句經一卷十三紙堅意經一卷二紙淨飯王涅槃經一卷七紙進學經一卷一紙得道梯隥錫杖經一卷三紙貧窮老公經一卷三紙三摩竭經一卷八紙瓶沙王五願經一卷七紙瑠璃王經一卷上十五經十七卷同帙生經五卷一百九紙義足經二卷四十紙上二經七卷同帙八十七部二百二十四卷一十七帙正法念處經七十卷七帙一千二百五紙佛本行集經六十卷六帙八百七十七紙本事經七卷九十五紙興起行經二卷三十一紙業報差別經一卷一十五紙上三經十卷同帙大安般守意經二卷三十二紙陰持入經二卷二十二紙處處經一卷一十五紙罵意經一卷一十五紙分別善惡所起經一卷一十五紙出家緣經一卷一十五紙阿鋡正行經一卷四紙十八泥犁經一卷六紙法受塵經一卷一紙禪行法想經一卷一紙長者子懊惱三處經一卷三紙揵陀國王經一卷二紙須摩提長者經一卷八紙阿難四事經一卷四紙未生怨經一卷四紙四願經一卷三紙黑氏梵志經一卷三紙猘狗經一卷三紙分別經一卷五紙八關齋經一卷二紙阿鳩留經一卷四紙孝子經一卷二紙上二十二經二十四卷同帙五百弟子自說本起經一卷二十一紙大迦葉本經一卷五紙四自侵經一卷五紙羅云忍辱經一卷三紙佛為年少比丘說正事經一卷二紙沙曷比丘功德經一卷三紙時非時經一卷二紙自愛經一卷五紙忠心經一卷五紙見正經一卷八紙大魚事經一卷三紙阿難七夢經一卷二紙呵鵰阿那含經一卷二紙燈指因緣經一卷九紙婦人遇辜經一卷二紙四天王經一卷二紙摩訶迦葉度貧女經一卷四紙十二品生死經一卷一紙罪福報應經一卷四紙五無返復經一卷二紙佛大僧大經一卷七紙耶祇經一卷二紙末羅王經一卷二紙摩達國王經一卷二紙旃陀越國王經一卷三紙五恐怖世經一卷二紙弟子死復生經一卷六紙懈怠耕者經一卷二紙辯意長者子經一卷九紙無垢優婆夷問經一卷三紙上三十經三十卷同帙賢者五福經一卷一紙天請問經一卷二紙僧護經一卷二十紙護淨經一卷二紙木槵子經一卷二紙無上處經一卷一紙盧志長者因緣經一卷十紙五王經一卷五紙出家功德經一卷五紙栴檀樹經一卷三紙頞多和多耆經一卷三紙普達王經一卷四紙佛滅度後棺斂葬送經一卷三紙鬼子母經一卷四紙梵摩難國王經一卷二紙父母恩難報經一卷二紙孫多耶致經一卷三紙新歲經一卷六紙群牛譬經一卷二紙九橫經一卷二紙禪行三十七經一卷三紙比丘避女惡名欲自殺經一卷一紙比丘聽施經一卷三紙身觀經一卷二紙無常經一卷三紙八無暇有暇經一卷七紙長爪梵志請問經一卷三紙譬喻經一卷二紙略教誡經一卷三紙療痔病經一卷二紙上三十經三十卷同帙六十一部四百九十三卷五十帙摩訶僧祇律四十卷九百九十七紙十誦律六十一卷六帙一千四百三十紙根本說一切有部毘奈耶五十卷五帙八百七十五紙根本說一切有部苾芻尼毘奈耶二十卷二帙一百五十九紙根本說一切有部毘奈耶雜事四十卷四帙六百四十四紙根本說一切有部尼陀那目得迦十卷一百二十五紙五分律三十卷五百九十七紙四分律六十卷六帙一千二百一十五紙僧祇比丘戒本一卷二十紙僧祇比丘尼戒本一卷二十五紙十誦比丘戒本一卷二十六紙十誦比丘尼戒本一卷二十六紙根本說一切有部苾芻戒經一卷二十八紙根本說一切有部苾芻尼戒經一卷三十四紙五分比丘戒本一卷二十二紙上七經七卷同帙五分比丘尼戒本一卷二十九紙四分比丘戒本一卷二十四紙四分比丘尼戒本一卷三十紙四分僧戒本一卷二十三紙解脫戒本一卷二十二紙沙彌十戒法并威儀一卷二十一紙沙彌威儀一卷九紙沙彌離戒文一卷四紙沙彌尼戒經一卷四紙舍利弗問經一卷十一紙上十經十卷同帙根本說一切有部一百羯磨十卷一帙一百四十六紙大沙門百一羯磨法一卷二十二紙十誦羯磨比丘要用法一卷二十四紙優波離問佛經一卷二十三紙五分羯磨一卷三十一紙四分雜羯磨一卷二十四紙曇無德羯磨一卷三十七紙四分比丘尼羯磨法一卷一十五紙上七經七卷同帙四分律刪補隨機羯磨一卷四十七紙四分僧羯磨三卷八十紙四分尼羯磨三卷七十紙上三經七卷同帙大愛道比丘尼經二卷三十一紙迦葉禁戒經一卷三紙犯戒報應輕重經一卷二紙戒銷災經一卷四紙優婆塞五戒相經一卷一十四紙根本說一切有部毘奈耶頌五卷七十一紙根本說一切有部毘奈耶雜事攝頌一卷六紙根本說一切有部毘奈耶尼陀那目迦攝頌一卷八紙五百問事經一卷三十三紙上九經十四卷同帙根本薩婆多部律攝二十卷三百七十七紙根本說一切有部毘奈耶藥事二十卷二百七十七紙根本說一切有部毘奈耶破僧事二十卷三百三十五紙根本說一切有部毘奈耶出家事五卷八十七紙根本說一切有部毘奈耶安居事一卷十二紙根本說一切有部毘奈耶隨意事一卷十三紙根本說一切有部毘奈耶皮革事二卷二十九紙根本說一切有部毘奈耶羯恥那事一卷六紙右此上從藥事下七部共五十卷竝三藏沙門義淨從大周證聖元年至大唐景雲三年已來兩京翻譯未入開元釋教錄搜撿入貞元目錄於內由缺三卷訪本未獲已上七部四十七卷共五帙毘尼摩得勒伽十卷一帙一百八十八紙鼻奈耶律十卷一帙一百五十五紙善見律毘婆沙十八卷三百五十八紙佛阿毘曇經二卷四十五紙上二經二十卷二帙毘尼母經八卷一百五十六紙大比丘三千威儀經二卷四十二紙上二經十卷同帙薩婆多毘婆沙九卷一百八十七紙律二十二明了論一卷二十四紙上二經十卷同帙三十六部六百九十八卷七十一帙阿毘曇八揵度論三十卷三帙四百六十二紙阿毘達磨發智論二十卷二帙三百五十八紙阿毘達磨法蘊足論十二卷二帙一百八十九紙阿毘達磨集異門足論二十卷二帙二百一十八紙阿毘達磨識身足論十六卷一百六十五紙阿毘達磨界身足論三卷三十九紙上二論一十九卷二帙阿毘達磨品類足論一十八卷二百五十五紙眾事分阿毘曇論十二卷二百八紙上二論三十卷三帙阿毘曇婆沙論六十卷八帙一千二百九十三紙阿毘達磨大毘婆沙論二百卷二十帙三千六十九紙阿毘達磨俱舍釋論二十二卷四百七十一紙阿毘達磨俱舍論本頌一卷二十三紙上二論二十三卷三帙上帙七卷中下各八卷阿毘達磨俱舍論三十卷三帙四百六十五紙阿毘達磨順正理論八十卷八帙一千三百九十四紙阿毘達磨顯宗論四十卷四帙六百一十四紙阿毘曇心論四卷六十九紙法勝阿毘曇心論經六卷一百五紙上二論十卷同帙雜阿毘曇心論十一卷二百七十九紙阿毘曇甘露味論二卷四十六紙隨相論一卷三十四紙上三論十四卷二帙尊者婆須蜜菩薩所集論十卷三百六十二紙三法度論二卷四十九紙入阿毘達摩論二卷二十八紙上三論十四卷二帙成實論二十卷二帙三百九十八紙立世阿毘曇論十卷一帙一百六十四紙解脫道論十二卷一帙一百九十七紙舍利弗阿毘曇論二十二卷六百四紙五事毘婆沙論二卷二十四紙上二論二十四卷三帙鞞婆沙論十四卷三百三十四紙三彌底部論三卷三十六紙上二論十七卷二帙上八卷下九卷分別功德論四卷七十一紙四諦論四卷七十五紙辟支佛因緣論二卷二十紙十八部論一卷八紙部執異論一卷九紙異部宗輪論一卷八紙上六論十三卷同帙一百一十二部六百一十八卷七帙佛所行讚經傳五卷九十紙佛本行經七卷一百一十三紙上二集十二卷同帙撰集百緣經十卷一帙一百五十紙出曜經二十卷四百八十四紙賢愚經十三卷二百八十三紙上二集三十三卷四帙上三帙各八卷第四帙九卷道地經一卷一十八紙修行道地經六卷一百四十五紙僧伽羅剎所集經三卷八十五紙上三集十卷同帙百喻經四卷四十六紙菩薩本緣經三卷五十四紙大乘修行菩薩行門諸經要集三卷八十一紙上三集十卷同帙付法藏因緣傳六卷八十二紙坐禪三昧經三卷五十紙佛醫經一卷五紙惟日雜事經一卷一十五紙佛般泥洹摩訶迦葉赴佛經一卷二紙菩薩呵色欲法一卷一紙四品學法經一卷二紙佛入涅槃密迹金剛力士哀戀經一卷六紙迦旃延說法沒盡偈經一卷五紙佛治身經一卷一紙治意經一卷一紙上十一集十八卷同帙雜寶藏經八卷一百五十三紙那先比丘經二卷三十一紙上二集十卷同帙五門禪經要用法一卷二十三紙達摩多羅禪經二卷五十一紙禪法要解二卷三十四紙禪要呵欲經一卷四紙內身觀章句經一卷二紙法觀經一卷六紙思惟略要法一卷一十紙十二遊經一卷六紙舊雜譬喻經二卷三十七紙雜譬喻經一卷九紙上十集十三卷同帙雜譬喻經二卷二十五紙雜譬喻經一卷二十八紙阿育王譬喻經一卷七紙阿育王經十卷一百一十一紙上四集十四卷同帙阿育王傳七卷一百紙阿育王息壞目因緣一卷二十六紙四阿含暮抄解二卷四十六紙上三集十卷同帙法句經二卷三十四紙法句譬喻經四卷九十五紙迦葉結經一卷八紙撰集三藏及雜藏傳一卷八紙三慧經一卷十二紙阿毘曇五法行經一卷十一紙阿含口解十二因緣經一卷八紙小道地經一卷四紙文殊師利發願經一卷二紙六菩薩名一卷一紙一百五十讚佛頌一卷六紙讚觀世音菩薩頌一卷四紙上十二集十六卷同帙無明羅剎集一卷二十二紙馬鳴菩薩傳一卷三紙龍樹菩薩傳一卷三紙提婆菩薩傳一卷四紙婆藪槃豆法師傳一卷十紙龍樹菩薩為禪陀迦王說法要偈一卷九紙勸發諸王要偈一卷六紙龍樹菩薩勸誡王頌一卷六紙賓頭盧突羅闍為優陀延王說法經一卷八紙請賓頭盧法一卷二紙分別業報略一卷八紙迦丁比丘說當來變經一卷九紙大阿羅漢難提蜜多羅所說法住記一卷七紙金七十論三卷五十三紙勝宗十句義論一卷十一紙上十五集十七卷同帙大佛名經一十六卷二帙四百一紙釋迦譜十卷二百三十八紙釋迦氏略譜一卷四十三紙釋迦方志二卷八十四紙上三集十三卷上帙七下帙六二帙經律異相五十卷五帙八百二十七紙陀羅尼雜集十卷一帙一百八十八紙諸經要集二十卷五百八十二紙上一集二十卷分為三帙上下各七中帙六卷出三藏記集十五卷三百一十四紙眾經目錄七卷六十三紙上二集二十二卷二帙上帙十卷下帙十二卷大唐內典錄十卷一帙二百二十紙續大唐內典錄一卷十七紙古今譯經圖紀四卷六十紙續古今譯經圖記一卷十六紙大周刊定眾經目錄十五卷二百九十七紙上四集二十一卷二帙上帙十一卷下帙十卷開皇三寶錄十五卷三百八紙眾經目錄五卷八十四紙上二集二十卷二帙開元釋教錄二十卷五百四十五紙續開元釋教錄三卷七十五紙貞元新定釋教錄三十卷七百四紙一切經音義二十五卷七百六十八紙新譯華嚴音義二卷四十九紙上二集二十七卷四帙第一帙六卷下三帙各七卷大唐西域記十二卷二百三十四紙集古今佛道論衡四卷九十九紙續集古今佛道論衡一卷二十三紙上三集十七卷二帙上帙八卷下帙九卷東夏三寶感通錄三卷九十七紙集沙門不拜俗議六卷九十七紙上二集九卷同帙大唐慈恩寺三藏法師傳十卷一帙一百七十紙大唐西域求法高僧傳二卷三十五紙法顯傳一卷二十九紙高僧傳一十四卷二百九十紙上三集十七卷二帙上帙九下帙八續高僧傳三十卷七百三十紙上一集三十卷分為四帙第一第二各八下二帙各七辯正論八卷一帙一百七十八紙破邪論二卷四十五紙別傳三卷四十五紙開元錄不入目今於貞元十五年奉勅編入目錄流行甄正論三卷三十六紙十門辯惑論二卷二十七紙弘明集十四卷二百八十九紙上五集二十四卷上帙十二下帙十二廣弘明集三十卷七百七十紙上一集三十卷分為四帙第一帙十第二帙七第三帙七下帙六集諸經禮懺儀二卷五十八紙大唐南海寄歸內法傳四卷八十七紙比丘尼傳四卷四十二紙別說罪要行法一卷四紙受用三水要法一卷四紙護命放生軌儀一卷二紙上六集十三卷同帙次後不入藏目錄密迹金剛力士經七卷菩薩夢經二卷法界體性無分別經二卷十法經一卷大菩薩藏經二十卷佛為難陀說出家入胎經二卷文殊師利授記經三卷菩薩見實三昧經十六卷菩薩藏經三卷護國菩薩經二卷郁伽長者所問經一卷迦葉經二卷義譬菩薩所問經二卷無畏德女經一卷無垢施菩薩分別應辯經一卷大方等善住意天子問經四卷大乘方便經三卷移識經二卷大方等善住意天子問經四卷彌勒菩薩所問經一卷大寶積經一卷寶梁經二卷寶髻菩薩所問經二卷右密迹力士經下二十三部合八十四卷並編入大寶積經藏中故無別本金光明經七卷右二部一十卷與藏中八卷者文句不異其八卷本品數備足故留入藏此二皆闕故不存之其八卷本有二十四品新道行經七卷大方等大集經八卷阿耨達龍王經二卷合道神足經三卷哀泣經三卷寶由慧印三昧經一卷鹿子經一卷小無量壽經一卷胎藏經一卷聞城十二因緣經一卷大安般經一卷申日經一卷輪轉五道罪福報應經一卷旃陀越經一卷真偽沙門經一卷轉法輪經一卷賓頭盧為王說法經一卷阿蘭若習禪法經二卷禪祕要經五卷右新道行等一十九部共四十二卷或是一經兩名或時無正本故存一經重者不錄無畏德女經一卷第一義法勝經一卷彌勒菩薩所問本願經一卷發菩提心經二卷法句經二卷攝大乘釋論十二卷右六部一十九卷同錄入藏重載兩本今存一虛空藏所問經八卷虛空藏菩薩問持經得幾福經一卷一切施主所行檀波羅蜜經一卷大方廣如來性起微密藏經二卷密迹金剛力士經二卷增一阿含經一卷行七行現報經一卷十二因緣經一卷戒相應法經一卷比丘問佛多優婆塞命終經一卷獨富長者經一卷有眾生三世作惡經一卷出家功德經一卷從虛空藏下一十五部二十四卷既從大經流出即是別生准眾經錄別生之經不須抄寫故入藏錄除之不載摩竭魚因緣經一卷尊者鄔陀夷引導諸人禮佛僧經一卷還本國度父王經一卷水生太子經一卷施物法非法經一卷教誡羅怙羅經一卷五趣生死轉輪經一卷善來苾芻因緣經一卷七有事無事福業經一卷摩竭魚因緣下九經並出根本說一切有部毘奈耶中火生長者受報經二卷尊者善和好聲經一卷五種水羅經一卷勝鬘夫人本緣經一卷勝光王信佛經一卷誅釋種受報經二卷大世主苾芻尼入涅槃經一卷敬法捨身經一卷度二邪見童子得果經一卷清淨威儀經一卷大目連受報經一卷初誕生現大瑞應經一卷度迦多演那經一卷㗨羅鉢龍王業報因緣經一卷安樂夫人因緣經一卷增養因緣經三卷妙光因緣經一卷降伏外道現大神通經一卷大藥善巧方便經二卷佛從天下贍部洲經一卷文瘦瞿答彌經一卷訶利底母因緣經一卷法與尼在家得果經一卷樹生婆羅門憍慢經一卷弟子事師經一卷七種不退轉經一卷佛為長者說放逸經一卷地動因緣經一卷四種黑白法印經一卷佛將入涅槃度善賢經二卷佛般涅槃行雨大臣告王經一卷八大國王分舍利經一卷火生長者下三十二經並出根本說一切有部毘奈耶雜事中從摩竭魚因緣經下四十一部四十七卷並是說一切有部律中緣起三藏義淨鈔出流行既類別生亦不編載幻師阿夷鄒呪經一卷寶積經論四卷寶性論四卷幻師下三部九卷並周錄入藏見經今尋本未獲所以錄中不載其新譯經未得本者不能繁記淨土三昧經三卷法杜經二卷毘羅三昧經二卷決定罪福經一卷益意經二卷救護身命濟人病苦厄經一卷最妙勝定經一卷觀世音三昧經一卷清淨法行經一卷高王觀世音經一卷淨度經下十部一十五卷並是古舊錄中偽疑之經周錄雖編入正文理並涉人謀故此錄中除之不載已上都有一百一十八部二百四十七卷多是諸錄見入藏經今以皆是繁重或有尋求未獲故並不為定見之數恐不知委且略述之若欲委知根由並如刪繁錄中廣述